Istuntokauden uudelleenavaaminen
Julistan Euroopan parlamentin perjantaina 15. joulukuuta 2000 keskeytetyn istuntokauden uudelleen avatuksi.
Puhemiehen julkilausumat
Hyvät kollegat, kuten tiedätte, uusi maanjäristys vavisutti lauantaina traagisesti Keski-Amerikkaa, joka on jo 1900-luvun alusta lähtien saanut kärsiä moneen otteeseen vakavista vahingoista.
Tämänhetkinen tilanne näyttää El Salvadorissa todella huonolta: 350 kuollutta, 1200 kadonnutta, kokonainen alue on joutunut hävityksen alle, koko maassa tuhansia koteja on tuhoutunut.
Euroopan unioni on jo osoittanut solidaarisuutensa ja lähettänyt paikalle pelastusryhmän. Myös unioni ja jäsenvaltiot ovat vapauttaneet tai ovat vapauttamassa varoja uhrien auttamiseksi, ja voin sanoa, että eräät Euroopan parlamentin ryhmät ovat pyytäneet, että tämä kysymys otettaisiin mukaan torstain kiireellisiä asioita koskevaan keskusteluun.
Haluaisin kuitenkin sanoa teille, että luonnollisestikin olen esittänyt Euroopan parlamentin puolesta El Salvadorin presidentille surunvalittelumme ja välittänyt hänelle syvimmän myötätuntomme osoitukset maata kohdanneiden koettelemusten vuoksi.
Pyydän, että vietämme minuutin hiljaisuuden uhrien muistoksi ja heidän perheidensä tukemiseksi valtavan surun keskellä.
(Parlamentti vietti minuutin hiljaisuuden uhrien muistoksi.)
Puhemies.
31. joulukuuta, joka on suurimmalle osalle meistä juhlapäivä, muuttui valitettavasti Alankomaissa Volendamin kaupungissa surun päiväksi niille perheille, joiden 10 teini-ikäistä lasta menehtyi uudenvuodenyönä.
Haluaisin ilmaista Euroopan parlamentin puolesta myötätuntoni uhrien vanhemmille ja perheille.
Toivon myös pikaista toipumista niille 180 henkilölle, jotka loukkaantuivat tässä järkyttävässä tulipalossa.
Haluaisin muistuttaa, että on myös muita paikkoja, joissa on tarkoitus juhlia ja iloita mutta jotka muuttuvat liian usein surun ja murheen tyyssijoiksi riittävien turvatoimien puuttuessa.
Näin ollen osoitan surunvalitteluni Kiinassa Luoyangissa diskon tulipalossa menehtyneen 309 uhrin perheille ja pyydän teitä viettämään minuutin hiljaisuuden heidän muistokseen.
(Parlamentti vietti minuutin hiljaisuuden uhrien muistoksi.)
Puhemies.
Hyvät kollegat, olisin teidän tavoin toivonut, että olisimme voineet avata vuoden ensimmäisen istuntokauden ilman, että meidän olisi tarvinnut muistuttaa uusista ETAn terrorismin uhreista.
Valitettavasti 20. joulukuuta terroristit tappoivat barcelonalaisen kunnallispoliisin Juan Miguel Gervillan.
Hän oli yllättänyt murhaajansa, kun nämä olivat valmistelemassa pommi-iskua.
Hän sai valitettavasti maksaa tästä rohkeasta teosta hengellään, mutta hän pelasti sillä epäilemättä monen muun ihmisen hengen.
Tämän vuoksi haluan osoittaa hänelle aivan erityistä kunnioitusta, ja pyydän teitä viettämään minuutin hiljaisuuden hänen muistokseen.
(Parlamentti vietti minuutin hiljaisuuden uhrin muistoksi.)
Valiokuntaan palauttaminen
Ilmoitan jäsen Cashmanin yleisön oikeutta saada tietoja Euroopan parlamentin, neuvoston ja komission asiakirjoista koskevasta mietinnöstä, jonka lainsäädäntöpäätöslauselmaehdotusta koskevaa äänestystä lykättiin 16. marraskuuta 2000, että kansalaisvapauksien ja -oikeuksien sekä oikeus- ja sisäasioiden valiokunta on ilmoittanut, että se ei pysty noudattamaan työjärjestyksen kyseisen säännöksen mukaista kahden kuukauden määräaikaa.
Täten valiokunta pyytää mietinnön palauttamista valiokuntakäsittelyyn työjärjestyksen 144 artiklan 1 kohdan mukaisesti.
Annan puheenvuoron välittömästi valiokunnan puheenjohtajalle jäsen Watsonille, jotta hän voi esittää pyynnön valiokuntansa puolesta.
. (EN) Arvoisa puhemies, parlamentti suostui ystävällisesti 16. marraskuuta valiokuntamme - jonka puheenjohtaja minulla on kunnia olla - esittämään pyyntöön lykätä lopullista äänestystä jäsen Cashmanin ehdotuksesta lainsäädäntöpäätöslauselmaksi.
Tuon lykkäyksen tarkoituksena oli antaa muille toimielimille aikaa harkita tarkistuksiamme ja komissiolle aikaa muotoilla tarkistettuja ehdotuksia.
Marraskuun istuntomme jälkeen olemme olleet yhteydessä muihin toimielimiin, mutta tähän mennessä sopimusta ei ole syntynyt.
Sen vuoksi pyytäisimme parlamenttia lykkäämään äänestystä edelleen enintään kahdella kuukaudella, jotta vuoropuhelu saataisiin päätökseen ja jotta, kuten toivomme, teille voitaisiin esittää kompromissitarkistukset äänestystä varten istunnossamme 28. helmikuuta.
(Parlamentti hyväksyi pyynnön.)
Käsittelyjärjestys
Esityslistalla on seuraavana lopullisen esityslistaluonnoksen käsittely sellaisena kuin puheenjohtajakokous on sen 11. tammikuuta laatinut työjärjestyksen 111 artiklan mukaisesti.
Istunnot 15.18. tammikuuta 2001 Puhemies.
Maanantaihin, tiistaihin ja keskiviikkoon ei ole ehdotettu muutoksia.
Arvoisa puhemies, haluaisin huomauttaa kollegoilleni ja teille vaikka ymmärränkin, miksi olette ottanut keskiviikon esityslistalle niin paljon asioita siitä, että niitä poliittisia aiheita varten, joista keskustellaan klo 9.0016.00, neuvostolle ja komissiolle on varattu täsmälleen saman verran puheaikaa kuin kaikille parlamentin jäsenille: 90 minuuttia neuvostolle ja komissiolle ja 90 minuuttia parlamentin jäsenille.
Tästä haluan huomauttaa, ja olen pahoillani, sillä tiedän, että meillä on keskiviikkona paljon käsiteltäviä asioita, mutta yrittäkäämme kuitenkin tehdä tähän muutos, sillä parlamentissa käytävän keskustelun pitäisi sentään olla toimielimiä tärkeämpi.
Kiitos, jäsen Dell'Alba.
Merkitsen mielelläni huomautuksenne muistiin.
Arvoisa puhemies, haluaisin jatkaa kollega Dell'Alban puheenvuoron aiheesta ja sanoa myös jotain keskiviikosta.
Keskiviikon ohjelma ei ole ainoastaan aivan liian tiivis, vaan lisäksi silloin käsitellään tärkeitä mietintöjä ilman keskustelua, muun muassa Sjöstedtin elinympäristöä käsittelevää mietintöä, mikä on mielestäni merkillistä.
Tämä johtuu tietysti onnettomasta väärästä päätöksestä lakkauttaa perjantain istunnot, mistä haluan tässä huomauttaa.
Arvoisa puhemies, pyysin puheenvuoroa esittääkseni huomion, joka koskee tiistaina käytävää kalastusta koskevaa yhteiskeskustelua.
Tiistaina on aiottu käydä tärkeä keskustelu, ja puheenjohtajakokous on päättänyt lisätä esityslistalle komission julkilausuman Marokon kalastussopimuksesta ilman päätöslauselmaa.
Kuten tiedätte, tämä on hyvin arkaluonteinen kysymys, ja haluaisin pyytää teitä vähän selventämään sitä, sillä tämän asian lisääminen esityslistalle saattaa hieman vääristää yleistä keskustelua.
Pyydän teitä ensinnäkin kertomaan minulle, kenen ehdotuksesta julkilausuma on otettu esityslistalle, eli pyysikö sitä itse komissio vai jokin poliittinen ryhmä.
Toiseksi, esityslistan mukaisesti toimittaisiin tavallisesti siten, että ensin käytäisiin näitä neljää mietintöä koskeva yhteiskeskustelu ja sen jälkeen komissio esittäisi julkilausuman, jonka jälkeen käytäisiin sitä koskeva keskustelu.
Koska kuitenkin näyttää siltä, ettei tämä ole enää mahdollista, sillä poliittiset ryhmät ovat jo jakaneet parlamentin jäsenten puheajat, pyydän, että tässä tapauksessa komission julkilausuma esitettäisiin ensin, jotta me parlamentin jäsenet voisimme osallistua keskusteluun ja jotta komission julkilausumaa ei tarvitsisi esittää kesken keskustelun, sillä muuten kaikilla parlamentin jäsenillä ei olisi samoja mahdollisuuksia vastata tähän komission julkilausumaan.
Arvoisa puhemies, vastaan oikein mielelläni.
Sosiaalidemokraattien ryhmä pyysi tätä komission julkilausumaa. Voi olla, että jokin toinenkin ryhmä kannatti tätä pyyntöä.
Syy on hyvin yksinkertainen: viime päivinä olemme nähneet, miten komission jäsen Fischler on keskeyttänyt keskustelut suorassa televisiolähetyksessä; puheenjohtaja Prodi en tiedä, onko hän vielä Marokossa teki uuden ehdotuksen ja käynnisti neuvottelut uudelleen; myös eräät maatalous- tai kalastusministerit muun muassa espanjalainen ministeri sanoivat asiasta mielipiteensä, ja on hyvä, että voimme keskustella tästä kysymyksestä ja olla niin hyvin asian tasalla emme pyydä päätöslauselmaa ainakin televisiota katselemalla.
Nyt on todellakin kaikkein otollisin hetki esittää tämä komission julkilausuma, sillä nyt keskustelemme neljästä mietinnöstä, joissa käsitellään kalastuspolitiikan tulevaisuutta.
Tämän vuoksi sosiaalidemokraattien ryhmä pyysi julkilausumaa.
Kiitos, jäsen Barón Crespo.
Jäsen Varela, Barón Crespo antoi teille juuri vastauksen.
Pyynnön oli esittänyt Euroopan sosiaalidemokraattien ryhmä, mutta voin sanoa, että koko puheenjohtajakokous antoi sille suostumuksensa.
Arvoisa puhemies, pyysin selventämään asiaa; en todellakaan aio keskustella siitä, annetaanko komissiolle mahdollisuus esittää julkilausuma vai ei, koska se on selvästikin annettava sille.
Haluan tehdä selväksi, että me kannatamme julkilausuman esittämistä, ja uskoakseni myös poliittiset ryhmät kannattivat sitä puheenjohtajakokouksessa.
Osallistuin kuitenkin tänään kalatalousvaliokunnan kokoukseen se on ylimääräinen kokous ja tätä asiaa tullaan varmasti kysymään siellä.
Valiokunnan puheenjohtajana haluaisin tietenkin saada kaiken mahdollisen tiedon, jotta voin kertoa sen myös kollegoilleni.
Näin ollen pidän tämän julkilausuman esittämistä erittäin myönteisenä asiana; sitä ei vastusteta lainkaan, päinvastoin; myös ryhmämme kannattaa sitä.
Jotta keskustelu voitaisiin käydä asianmukaisesti mistä kannan eniten huolta, koska tämä kysymys saattaisi vääristää niitä neljää erittäin tärkeää kalastusta koskevaa keskustelua, jotka aiomme pitää olisi parasta toimia kuten aiemminkin ja sijoittaa julkilausuma tämän keskustelun jälkeen. Näin ollen meille jäisi aikaa keskustella kysymyksestä julkilausuman jälkeen, vaikka luulenkin, ettei se ehkä ole mahdollista.
Asiasta vastaava yksikkö oli ilmoittanut minulle, että puheenvuorot esitettäisiin seuraavassa järjestyksessä: ensin puhuisivat neljä mietintöjen esittelijää ja sen jälkeen olisi komission vuoro esittää julkilausuma.
Tässä tapauksessa esittelijät eivät voisi vastata komissiolle yhteisessä keskustelussa.
Pyydän siis sitä, että ensin esitettäisiin komission julkilausuma ja sen jälkeen jäsenet voisivat esittää puheenvuoroja, jotta kaikilla jäsenillä olisi samat mahdollisuudet kuulla komission jäsenen esittämä julkilausuma ja esittää sitä koskevia kysymyksiä.
Arvoisa puhemies, haluaisin ilmoittaa jäsen Varela Suanzes-Carpegnalle, että tämä oli puheenjohtajakokouksen päätös, mutta huomaan, että asiasta vastaava yksikkö onkin jo kertonut tämän hänelle.
Ajatuksena oli poliittisten ryhmien puheenjohtajien enemmistön pyynnöstä että ensin puhuisivat mietintöjen neljä esittelijää ja että sen jälkeen komission edustaja esittäisi puheenvuoron.
Näin tehtiin puheenjohtajakokouksessa, jossa minulla oli kunnia edustaa teitä, arvoisa puhemies.
Jäsen Varelan pyyntö on toinen asia.
Arvoisa puhemies, haluaisin sanoa muutamalla sanalla, minkä vuoksi ryhmäni on tehnyt tämän ehdotuksen, joka liittyy siihen, mistä on erityisesti ranskalaisen lehdistön perusteella kehittymässä Danonen tapaus.
Tämä kysymys on tärkeä, ja sen merkitys ulottuu pelkkää yritysryhmittymää laajemmalle.
Kyse on tässä tapauksessa sellaisen suuren elintarvikealan yritysryhmittymän politiikasta, joka on tuottanut viime aikoina taloudellista voittoa, jota itse ryhmittymän johtaja luonnehtii erinomaiseksi, mutta samanaikaisesti yritysryhmittymä on kuitenkin päättänyt sanoa irti 3000 työntekijää ja sulkea useita yrityksiä Euroopan unionin eri jäsenvaltioissa.
Mielestäni emme voi toimia niin, että yhtäältä teemme täystyöllisyydestä Euroopan unionin toiminnan pääasiallisen tavoitteen ja laadimme eurooppayhtiön perussäännön, jossa säädetään työntekijöiden uusista oikeuksista, ja toisaalta emme reagoi tällaiseen strategiaan, jossa osakkeenomistajia koskevat säännöt menevät kaikkien muiden näkökohtien edelle.
Tämän vuoksi ehdotan, että tätä tapausta käsiteltäisiin kiireellisenä.
Arvoisa puhemies, ryhmäni äänestää tämän ehdotuksen puolesta, sillä kuten jäsen Wurtz juuri perusteli, tämä kysymys ei koske ainoastaan Ranskaa, vaan se koskee koko Eurooppaa, koska Groupe Danone on merkittävä yritysryhmittymä ja koska monessa maassa ehdotetuilla toimilla on merkittäviä seurauksia.
Lisäksi, koska Nizzan sopimuksessa hyväksyttiin eurooppayhtiön perussääntö, olemme sitä mieltä, että tämä aihe on erittäin ajankohtainen ja että se liittyy myös Ruotsin puheenjohtajakauteen.
Kun otetaan huomioon, että ryhmässäni on noussut esille myös muiden auto- ja terästeollisuuden aloilla toimivien Euroopan laajuisten ja jopa maailmanlaajuisten monikansallisten yhtiöiden tilanne, täytyisi tätä kysymystä mielestämme pohtia työllisyys- ja sosiaalivaliokunnassa tarkkaan.
Joitakin asioita voitaisiin kenties muuttaa, sillä tämä asia on sen verran tärkeä, että sitä kannattaa kyllä pohtia hyvin perusteellisesti ja yksityiskohtaisesti.
Arvoisa puhemies, emme epäile, etteikö tässä olisi kyse tärkeästä asiasta, mutta tällaistahan tapahtuu vähän väliä.
Aikaisemmin olemme aina päässeet yhteisymmärrykseen siitä, että käsittelemme tällaisia tapauksia suhteellisen perusteellisessa keskustelussa.
Kiireellinen käsittely ei ole siis paikallaan, varsinkaan, kun pois jätettäväksi suunniteltu aihe on myös tärkeä.
Lisäksi haluaisin huomauttaa, että asiastahan äänestettiin jo puheenjohtajakokouksessa - en tosin itse voinut osallistua puheenjohtajakokoukseen puolueemme Euroopan kansanpuolueen kokouksen vuoksi, joten minua edusti kollegani James Provan. Asiaa ei näin ollen ole tarpeen ottaa uudestaan esille.
Vastustamme tämän asian käsittelyä kiireellisenä.
Arvoisa puhemies, ensinnäkin jäsen Poetteringin erehdys voidaan antaa anteeksi, sillä hän ei ollut läsnä.
Sanon kuitenkin teille, jäsen Poettering, että puheenjohtajakokous ei todellakaan äänestänyt tämän ehdotuksen puolesta eikä sitä vastaan. Minulle ehdotettiin, että esittäisin tämän ehdotuksen täysistunnossa, ja niin minä myös tein.
Barón Crespon ehdotuksesta sanoisin, että olen täysin samaa mieltä siitä, että koko tämä ongelma eli Danonea ja muita vastaavia tapauksia koskeva kysymys annetaan työllisyys- ja sosiaalivaliokunnan käsiteltäväksi, jotta asiasta voitaisiin keskustella sen jälkeen laajemmin.
En halua välttämättä käsitellä tätä asiaa kiireellisenä, mutta haluan kyllä, että tämä merkittävä ongelma otetaan käsiteltäväksi, sillä se herättää paljon levottomuutta maittemme kansalaisissa ja se todellakin koskee koko Euroopan unionia.
Jos kollegani ovat siis samaa mieltä, kannatan ehdottomasti sitä, että asia annetaan sosiaalivaliokunnan käsiteltäväksi.
Jäsen Wurtz, voinko siis päätellä tästä, että perutte alkuperäisen pyyntönne korvata ajankohtaiskeskustelun kohta 5 tällä kohdalla?
Näyttääkö Barón Crespon ehdotus saavan laajan enemmistön kannatus?
Kyllä, näin näyttää olevan.
Haluaako joku Euroopan kansanpuolueen ryhmän jäsen esitellä pyynnön korvata tämä kohta uudella kohdalla "Algerian tilanne"?
Arvoisa puhemies, muistutitte meitä juuri niistä hirvittävistä asioista, jotka ovat meille tuttuja ja jotka liittyvät terrorismiin.
UEN-ryhmä oli kuitenkin toivonut, että parlamentti voisi keskustella Algerian tilanteesta kiireellisesti.
Viime viikolla saatoimme kaikki nähdä televisiossa sietämättömiä kuvia maassa juuri tehdyistä murhista. Tekijöitä olivat islamilaisterroristit, jotka koettelevat kauhun rajoja lakkaamatta.
Emme siis voisi ymmärtää sitä, että parlamentti, joka on hyvin tarkka ihmisoikeuksia koskevissa asioissa, pysyisi vaiti tämän tapahtuman jälkeen, joka on jälleen uusi esimerkki fanaattisesta mielettömyydestä.
Päätös keskustella tästä asiasta antaisi meille mahdollisuuden vahvistaa jälleen, että kaikki ne toimet, joiden avulla Pohjois-Afrikan maissa, erityisesti Algeriassa, on ryhdytty käymään armotonta taistelua lasten murhaajia ja heidän rikoskumppaneitansa vastaan, saavat Euroopan parlamentin jäseniltä voimakkaan kannatuksen.
Olemme sitä mieltä, että velvollisuutenamme on osoittaa Algerian kansalle myötätuntoamme ja solidaarisuuttamme ja rohkaista Algerian hallitusta toteuttamaan tässä asiassa Euroopan parlamentin tuella sellaista politiikkaa, jota kansalaisten murskaava enemmistö siltä odottaa. Algerian kansalaiset eivät nimittäin totu meitä paremmin siihen sokeaan väkivaltaan, joka runtelee heidän maataan.
Mielestäni jokainen, jolla on ollut mahdollisuus vierailla Algeriassa viime kuukausien ja viime vuosien aikana, voi ymmärtää paremmin, mikä vaikutus tällä kauhistuttavalla terrorismilla on Algerian kansaan, ja olen todellakin sitä mieltä, että voisimme olla ylpeitä siitä, että käsittelemme tätä ongelmaa kiireellisesti.
Pidän tätä siis hyvänä ehdotuksena.
Arvoisa puhemies, on suuri ongelma, että maailmassa tapahtuu niin paljon.
Kun tarkastelee yksittäisiä tapauksia, alkaa ihmetellä, miksi niitä ei aseteta ensisijaisiksi painopisteiksi.
Tämä pätee Algeriaan.
Toisaalta olemme tekemisissä viisumipakon kanssa, jonka Venäjä on asettanut yksipuolisesti Georgialle 5. joulukuuta 2000.
Kaikki ne, jotka tuntevat koko alueen tilanteen, tietävät, että tilanne on tulenarka ja että voimme siten jälleen odottaa, että konfliktit tällä alueella lisääntyvät.
Parlamentaarinen sekavaliokuntamme on pyytänyt painokkaasti kiinnittämään huomiota siihen, että tämä aihe otettaisiin täällä aikaisemmin käsiteltäväksi.
Viime kerralla asiaa lykättiin. Mielestäni on todellakin aivan oikein, että pyydämme nyt kiinnittämään huomiota tähän alueeseen, jotta tulevat konfliktit voitaisiin välttää mahdollisimman hyvin ja jotta tämä voitaisiin myös saattaa tiedoksi Venäjän viranomaisille.
Arvoisa puhemies, jotta näiden kahden aiheen ei tarvitsisi kilpailla keskenään, voisiko Algerian tilannetta mahdollisesti käsitellä kohdassa "Ihmisoikeudet"? Silloin kaikki ehdotetut aiheet voitaisiin ottaa mukaan.
Arvoisa puhemies, jatkaisin vielä torstain istunnosta.
Kiinnitän huomiota torstain istuntosuunnitteluun, jonka mukaan keskustelu mietinnöistä jatkuu vielä klo 17.30 jälkeen 18.30 saakka.
Silloin on yllättäen käsiteltävänä mietintö EU:n metsäperustaisen teollisuuden kilpailukyvystä, jonka minä olen tehnyt ITRE-valiokunnalle.
Sen jälkeen klo 18.30 seuraa äänestys tästä mietinnöstä, joka koskee neljän miljoonan eurooppalaisen työntekijän työpaikkoja ja tämän teollisuudenalan sekä siihen liittyvän teollisuuden kilpailukykyä.
Mielestäni torstain istuntosuunnittelu on nyt ajautunut hyvin suuriin ongelmiin sen takia, että perjantain istunnot on poistettu, jos me joudumme keskustelemaan tällaisesta neljän miljoonan ihmisen työpaikkaa koskevasta mietinnöstä klo 17.30.
Tiedän, että äänestyksiin jää korkeintaan muutama kymmenen ihmistä.
On parlamentin arvovaltaa alentavaa, että me otamme kantaa näin laaja-alaiseen mietintöön näin pienellä jäsenjoukolla.
Tämän takia minä toivoisin, että torstain iltaistunnossa äänestettäisiin vain kiireellisistä asioista ja siirrettäisiin äänestykset, jotka liittyvät näihin varsinaisiin mietintöihin, torstai-illalta seuraavan Brysselin istunnon esityslistalle.
Arvoisa puhemies, työjärjestyspuheenvuoro.
Kiinnittäisin huomionne siihen tosiseikkaan, että viimeisen vuorokauden aikana Moskovassa on ollut levottomuutta herättäviä tapauksia, jotka ovat suuntautuneet pääasiallisesti riippumattomia tiedotusvälineitä ja lehdistönvapautta vastaan.
Media Most -ryhmä johtaa Venäjän riippumatonta televisiota, ja sen organisaatiolla on joitakin radioasemia ja riippumattomia aikakauslehtiä.
Andrey Tsimaylo, Media Mostin varapuheenjohtaja, pidätettiin eilen, ja hän joutui viideksi tunniksi kuulusteltavaksi, minkä jälkeen Anton Titov, riippumattoman television talousjohtaja, pidätettiin äitinsä kotona turvallisuuspoliisin murtauduttua sisään ovesta.
Joitakin muita riippumattoman television alempia työntekijöitä pidätetään ja kuulustellaan meidän nyt täällä istuessamme.
Tämä on levottomuutta herättävää kehitystä, ja se menee pidemmälle kuin Gusinskia koskeva henkilökohtainen kysymys, jonka olen ottanut esille aikaisemmin, ja kuten hyvin tiedetään, olen hänen neuvonantajansa.
Hyvä puhemies, voisimmeko ottaa tämän asian harkintaan?
Te tapasitte Media Mostin varapuheenjohtaja Malashenkon kesäkuussa.
Puhuitte hänelle tästä ongelmasta, hallituksen painostuksesta lehdistönvapautta vastaan, ja esititte, että jotain olisi tehtävä.
Voimmeko yrittää löytää jonkin keinon välittää kantamme Venäjän hallitukselle ja selvittää tämän lehdistön- ja mielipiteenvapautta koskevan kysymyksen, joka häiritsee Venäjän federaation ja Euroopan unionin välisiä suhteita?
Arvoisa puhemies, olen muistavinani melko selvästi, että presidentti Ben Ali lähetti teille "kohteliaan" kirjeen sen jälkeen kun hyväksyimme joulukuussa Tunisiaa koskevan päätöslauselman.
Jos olen oikeassa, voisitteko kertoa meille, mitä kirjeessä sanotaan?
Näyttää siltä, että tuo kirje ei ole tullut perille asti.
Jos olisi, kertoisin siitä tietenkin parlamentille.
Arvoisa puhemies, viime päivinä ja aivan viime tunteina on kuultu uutisia siitä, että yhä enemmän nuoria sotilaita ja myös monia siviilejä on sairastunut erittäin vakaviin sairauksiin, jotka liittyvät köyhdytettyä uraania sisältävillä kärjillä varustettujen aseiden käytön aiheuttamaan radioaktiiviseen säteilyyn.
Arvoisa puhemies, luulen, että ensimmäiseksi voimme kaikki ilmaista mitä syvimmät osanottomme näiden nuorien sotilaiden, eurooppalaisten siviilien ja Jugoslavian tasavallan kansalaisten perheille, jotka ovat menettäneet rakkaimpansa Naton pommien aiheuttaman radioaktiivisen säteilyyn vuoksi.
Toiseksi haluan sanoa teille, että arvostan suuresti kannanottojanne köyhdytetystä uraanista, ja yhdyn erityisesti pyyntöönne kieltää välittömästi näiden hengenvaarallisten ammusten käyttö.
Tiedän erittäin hyvin, että jotkut kiistävät yhteyden näiden kuolemantapausten, sairauksien ja ammusten käytön välillä, mutta tiedän myös, että yksikään kenraali ei voi osoittaa näitä väitteitä vääriksi.
Jos ammuksia siis ei ole mahdollista kieltää heti kokonaan, ne on välittömästi asetettava käyttökieltoon, sillä vaikka nyt ei käydäkään sotia, joissa tällaisia ammuksia käytettäisiin, niitä käytetään edelleenkin harjoituksissa.
Luotan siihen, että järkevänä ihmisenä välitätte tämän vaatimuksen eteenpäin.
Arvoisa puhemies, olin tänä aamuna klo 8.00 Schipholin lentoasemalla 24 muun parlamentin jäsenen ja avustajan sekä yhden komission jäsenen miellyttävässä seurassa.
Olimme hyvin iloisia, että saimme jälleen lähteä viikoksi Strasbourgiin loman jälkeen, mutta valitettavasti lentomme peruutettiin.
Arvoisa puhemies, tämä ei ollut ensimmäinen kerta.
Lennämme Strasbourgiin Regional Air Linesilla.
Siitä lähtien kun Air France osti tämän yhtiön tänä vuonna, joka toinen lento on peruutettu.
Tämä tarkoittaa, että joka kerta, kun yritämme päästä hyvin mielin Strasbourgiin, tulee mutka matkaan.
Myös tänään jouduimme matkustamaan Strasbourgiin Pariisin kautta.
Vaikka olin tänään Schipholissa klo 8.00, olin Strasbourgissa 24 muun kanssa vasta tänään iltapäivällä klo 16.00.
Air France on nyt edelleen täysin valtionyhtiö, ja Ranskan hallitus on vakuuttanut meille tekevänsä kaikkensa, jotta käynti Strasbourgissa tehtäisiin meille hieman siedettävämmäksi.
Siksi pyydän teitä välittämään tämän valituksen Ranskan hallitukselle, koska haluaisimme jälleen suoran lentomme Amsterdamiin ajoissa ja tavanomaiseen tapaan joka maanantai ja torstai.
Jäsen Plooij-van Gorsel, olen todella pahoillani siitä, mitä kerroitte minulle, ja vakuutan, että välitän oikeutetun valituksenne hyvin voimakkaasti asiasta vastaavalle taholle.
Arvoisa puhemies, työjärjestyspuheenvuoro.
Haluaisin kiinnittää parlamentin huomion valitettavaan tapahtumaan, joka sattui edellisen istuntojaksomme jälkeen, eli Panicos Tsiacourmasin tapaukseen.
Monet teistä eivät ehkä tiedä, että osa Kyprosta on jo osa Euroopan unionia, koska Iso-Britannia piti itsellään itsenäisiä tukikohtia Kyproksella, ja Tsiacourmas pidätettiin yhdessä näistä tukikohdista vähän ennen joulua.
Tuo pidätys oli laiton teko.
Tsiacourmasia pidetään nyt vangittuna Pohjois-Kyproksella.
Pyytäisin parlamenttia ilmaisemaan myötätuntonsa Tsiacourmasille ja hänen perheelleen.
Häntä on syytetty rikoksesta, johon en usko hänen syyllistyneen.
Olivatpa hänen tapauksensa tosiseikat mitkä tahansa, hänen sieppauksensa olosuhteita ei kuitenkaan voida hyväksyä.
Hänet siepattiin Euroopan unionin jäsenvaltion alueelta.
Pyytäisin puhemiestä ilmaisemaan Ankaran hallitukselle huolestumisemme tästä tapahtumasta ja toiveemme, että tämä valitettava tapahtuma ei vaikuttaisi Kyproksen ongelman ratkaisuun ja rauhanneuvotteluihin, jotka jatkuvat tällä hetkellä, sekä ilmaisemaan toiveemme, että Tsiacourmas vapautettaisiin mahdollisimman pian.
Arvoisa puhemies, haluan aluksi ilmoittaa, että yhdyn täysin kollega Cossutan aiemmin esittämiin huomautuksiin, vaikkakaan en pyytänyt puheenvuoroa tätä varten.
Halusin puhua kollega Villiersin mainitsemasta asiasta eli tuomitakseni Pohjois-Kyproksen turkkilaisen miehitysviranomaisten uuden terroristiteon.
Kollega selosti tapahtuman, joten minun ei tarvitse antaa lisää yksityiskohtia.
Korostan vain, että sen lisäksi, että Tsiacourmas siepattiin Ison-Britannian tukikohdasta, sieppaajana ja vangitsijana toimivat Euroopan unionin ehdokasvaltion aseelliset joukot.
Näin ollen meillä on hyvät mahdollisuudet ryhtyä toimiin tätä maata vastaan, ja vetoan teihin, arvoisa puhemies, ja kaikkiin kollegoihin Euroopan unionissa, jotta vaatisimme Tsiacourmasin välitöntä vapauttamista.
Hänen terveytensä on huono, hänellä on diabetes, kun taas koko tapahtumaketju näyttää olevan tekaistu juttu, jonka tarkoituksena on vaihtaa Tsiacourmas Kyproksen turkkilaiseen huumeiden salakuljettajaan, jonka Kyproksen tasavallan poliisiviranomaiset ovat pidättäneet.
Jäsen Alyssandrakis, katsotaan, mitä voimme tehdä asian hyväksi.
Kuuntelin teitä tarkkaan, samoin kuin teitä ennen puhunutta kollegaa.
Jäsen Cossuttalle sanoisin, että olen antanut tiedonannon, joka on täysin samansuuntainen teidän esityksenne kanssa.
Arvoisa puhemies, minäkin haluaisin lisätä oman ääneni Villiersin ja Alyssandrakisin protesteihin tätä terveysongelmista kärsivän kyproslaisen harkittua sieppausta vastaan.
Hänen viereensä asetettiin kassi, jossa oli hasista, jotta häntä voitaisiin syyttää huumekaupasta, vaikka sieppaus tapahtui brittiläisessä tukikohdassa - on merkille pantavaa, että Iso-Britannia on yksi Kyproksen takaajavaltioista, mutta myös Euroopan unionin jäsen.
On ryhdyttävä tehokkaisiin toimiin, koska pelkään, että sen jälkeen, kun Turkki hyväksyttiin Euroopan unionin ehdokasvaltioksi, Turkki tuntee olevansa vapaa käyttäytymään entistä huonommin näissä kysymyksissä.
Se on jo edennyt Kyproksella kahdessa paikassa asemiin vihreän vyöhykkeen rajalle YK:n määräysten vastaisesti, ja YK:n, meidän ja NATOn jäsenvaltioiden protestit ovat niin heikkoja, että se ei piittaa niistä tippaakaan.
Lisäksi Denktas, Turkin edelleen miehittämän "Pohjois-Kyproksen" johtaja, kieltäytyy jatkamasta neuvotteluja Kyproksen kysymyksen ratkaisemisesta, koska hän tuntee asemansa entistä paljon vahvemmaksi sen jälkeen, kun Euroopan unioni mielestäni harkitsemattomasti hyväksyi Turkin Euroopan unionin ehdokasvaltioksi.
Arvoisa puhemies, haluaisin huomauttaa, että neuvosto toimii työjärjestyksen vastaisesti - mikä ei muuten ole ensimmäinen kerta.
Meillä parlamentin jäsenillähän on mahdollisuus kerran kuukaudessa jättää käsiteltäväksi kirjallinen ensisijainen kysymys, johon työjärjestyksen mukaan on vastattava kolmen viikon kuluessa.
Yhä useammin joudutaan toteamaan, että neuvosto ei noudata tätä määräaikaa. Uusin esimerkki tästä on seuraavanlainen.
Jätin lokakuussa kysymyksen, johon ei tähän mennessä ole vastattu! Kysymyksessäni tiedustelin neuvostolta, milloin se aikoo viimeinkin toteuttaa Europolin työntekijöille luvatun palkankorotuksen.
Tämä ei ole mikään yksittäinen tapaus, vaan näitä on lukuisia.
Pyydän teitä ehdottomasti vaatimaan neuvostoa noudattamaan työjärjestystä.
Arvoisa puhemies, käytän puheenvuoron korostaakseni jälleen kerran - olen tehnyt niin aiemminkin, olen toistuvasti lähettänyt kirjeitä - sitä seikkaa, että lokakuun 20. päivästä asti, jo kuukausien ajan, Turkissa on ollut kurjissa olosuhteissa eläviä poliittisia vankeja nälkälakossa, joka voi johtaa kuolemaan - jotkut ovat jo kuolleet - jotta ei pantaisi täytäntöön Turkin hallituksen aietta sulkea vankeja eristysselleihin heidän moraalinsa ja vastarintansa murtamiseksi.
Te tiedätte hyvin, millainen murhenäytelmä oli koko ihmiskunnalle, kun Turkin aseelliset joukot ja poliisivoimat hyökkäsivät barbaarimaisesti vankiloihin.
He aiheuttivat kuolonuhreja.
He ampuivat vankeja.
He kävivät barbaarimaisesti vankiloiden ulkopuolella mieltään osoittavien ja myös nälkälakossa olevien poliittisten vankien omaisten kimppuun.
Arvoisa puhemies, olen sitä mieltä, että on meidän virheemme ja myös puhemiehistön virhe, että parlamentti ei ole tähän mennessä tuominnut tätä tilannetta jyrkemmin, suorin sanoin. Vaikenemisellaan Euroopan parlamentti ja Euroopan unioni saavat koko ihmiskunnan tuntemaan, että ne ovat myös syyllisiä tähän rikokseen.
Pyydän siis, että edes tällä hetkellä tiedostaisitte erityisvastuunne ja korottaisitte äänenne.
Arvoisa puhemies, uuden vuoden myötä tietoomme tuli espanjalaisen Boletín Oficial del Estado -lehden kautta, että Espanjan hallitus oli armahtanut 11 poliisia ja kolme siviilivartijaa, jotka oli jo tuomittu kidutuksesta.
Espanjan tuomioistuimet myöntävät vain muutamia kidutustapauksia.
Monet virkamiehet saavat päinvastoin ylennyksen sellaisten toimien ansiosta.
Tämä ei yksinkertaisesti käy päinsä Euroopan unionissa.
Velvollisuutemme on painostaa Espanjan hallitusta tässä asiassa.
Pyytäisin parlamenttia antamaan julkilausuman, jossa tuotaisiin mahdollisimman selkeästi esille meidän päättäväinen kidutuksen vastaisuutemme.
Olen varma, että haluatte reagoida tähän asiaan perusteellisesti ja nopeasti.
Arvoisa puhemies, onko tietoonne saatettu, että parlamentin jäsenten taloudellisten etujen rekisteri julkaistiin viime viikolla Internet-sivulla www.mpt2001.co.uk?
Tämä ei johtunut siitä, että parlamentti olisi toteuttanut käytännössä läpinäkyvyyden ja avoimuuden periaatteita, vaan se on seurausta siitä, että parlamentissa oleva brittiläiselle televisiokoomikolle töitä tekevä ryhmä kopioi tiedot.
Nyt kun tiedot on saatettu julkisuuteen, neuvoisitteko kaikkia, joita asia koskee - jotta parlamentin ei annettaisi enää näyttää salailevalta ja typerältä - ryhtymään nopeisiin toimiin, jotta meidät tuotaisiin 2000-luvulle ja jotta tiedot julkaistaisiin omilla kotisivuillamme ja saatettaisiin pysyvästi unionin kansalaisten saataville?
Arvoisa puhemies, myös minä pahoittelen sitä, että brittiläinen komediaohjelma yritti saada parlamentin näyttämään typerältä, ja huomauttaisin, että oma ryhmäni on tietenkin jo julkaissut taloudellisten etujen rekisterinsä Internetissä.
Jäsen Daviesin ryhmä voi vapaasti seurata perässä ja seurata esimerkkiämme taloudellisten etujen rekisterin panemisessa Internetiin.
Joka tapauksessa olen samaa mieltä hänen kanssaan.
Mielestäni on sen parempi, mitä pikemmin rekisteri on Internetissä.
Kyse on julkisista tiedoista.
Ei ole mitään syytä, jonka vuoksi tiedot olisi pidettävä salassa.
Tuo on asian ydin, ja kvestorit uskoakseni suosittelevat julkaisemista puhemiehistölle lähiaikoina.
Luottolaitokset
Esityslistalla on seuraavana talous- ja raha-asioiden valiokunnan suositus toiseen käsittelyyn (A5-0369/2000) neuvoston yhteisestä kannasta Euroopan parlamentin ja neuvoston direktiivin antamiseksi luottolaitosten tervehdyttämisestä ja likvidaatiosta.
. (NL) Arvoisa puhemies, Euroopan komissio teki vuonna 1985 ehdotuksen direktiiviksi luottolaitosten tervehdyttämisen tai likvidaation hallinnolliseen käsittelyyn liittyvän lainsäädännön yhteensovittamisesta.
Se, että aikaa on kulunut niin paljon, johtuu pääosin Gibraltarin tapauksesta.
Tämän direktiivin tavoitteena on huolehtia siitä, että luottolaitoksen ja sen sivuliikkeiden tervehdyttäminen tai likvidaatio tapahtuu yhtenäisyyden ja yleispätevyyden periaatteiden mukaisesti.
Tämä tarkoittaa, että luottolaitoksen kotimaa saa yksinomaisen toimivallan huolehtia luottolaitoksen kaikissa EU:n jäsenvaltioissa toimivien sivuliikkeiden tervehdyttämisen ja likvidaation hallinnollisesta puolesta.
Tämä koskee kaikkia oloja paitsi niitä tapauksia, joita varten tämän direktiivin 20 artiklaan on sisällytetty poikkeus.
Direktiivissä ei siis pyritä yhdenmukaistamaan vaan takaamaan kaikkien velkojien tasapuolinen kohtelu sekä yhdenmukainen menettely koko Euroopassa.
Esittelijänä voin täysin hyväksyä tämän mietinnön pääsisällön.
Vuoropuhelussa neuvoston ja komission kanssa olen yrittänyt tehdä muutamia parannuksia tähän mietintöön kahdenlaisten tarkistusten avulla.
Ensimmäistä tyyppiä edustavat tarkistukset koskevat sitä, että neuvoston yhteinen kanta ei ollut yhdenmukainen nykyisen maksukyvyttömyysdirektiivin kanssa eikä vakuutusyritysten likvidaatiota ja tervehdyttämistä koskevan direktiivin kanssa, josta talous- ja raha-asioiden valiokunta äänestää ensi viikolla.
Tämäntyyppiset erot samaa aihetta koskevissa direktiiveissä ovat mahdottomia hyväksyä, jos tähän ei ole hyviä syitä.
Esittelijänä olen pitänyt kunnia-asiana tehdä tätä erityisen tärkeää aihetta koskevasta lainsäädännöstä mahdollisimman selkeän ja yksiselitteisen.
Kaikki tarkistuksemme liittyvät 20 artiklaan, jossa käsitellään poikkeuksia säännöstä.
Jotkin tarkistuksista saattavat tämän direktiivin muiden direktiivien, kuten maksukyvyttömyysdirektiivin ja vakuutusyritysten likvidaatiota koskevan direktiivin, mukaiseksi, kuten juuri sanoin.
Tässä on kysymys 20 artiklan 1 kohdan h alakohdasta ja 20 artiklan 2 kohdasta.
Ne palautetaan 20 a - 20 d artiklan myötä mietintöön, mutta kuitenkin samassa sanamuodossa kuin näissä kahdessa muussa direktiivissä.
Toista tyyppiä edustavat tarkistukset koskevat muutamien pääsäännöstä tehtävien poikkeuksien poistamista.
Nämä poikkeukset oli muotoiltu epäselvästi, ja ne jättivät tilaa tulkinnalle.
Lisäksi säänneltyjä markkinoita koskevan artiklan tapauksessa voi syntyä sellainen tilanne, että poikkeus on kattavampi kuin pääsääntö.
Kuitenkin säänneltyjä markkinoita, takaisinostosopimuksia sekä sopimuksellista saatavien kuittaamista ja velan uusimista koskevat artiklat olivat sellaisinaan yhteisessä kannassa.
Aluksi pyrin näiden artiklojen poistamiseen.
Ongelmana oli pelkästään se, että tietyt tahot neuvostossa eivät voineet hyväksyä näiden artiklojen poistamista kokonaan.
Tästä syystä olen yrittänyt päästä neuvoston kanssa sovintoon, ja tämä onnistuikin viime viikon keskiviikkona viime hetkellä.
Kompromissi koostuu yhä kolmen artiklan poistamisesta, ja niiden tilalle tulee kolme muuta artiklaa.
Laajasti katsottuna kompromissiartikloissa sanotaan, että ei puututa sen jäsenvaltioin oikeuksiin, jossa sopimus on tehty.
Lisäksi näissä artikloissa tehdään selväksi, että ei puututa asianomaisen luottolaitoksen kotimaan konkurssilainsäädäntöön.
Tämä tarkoittaa, että jos sopimuksia tehdään säännellyssä laitoksessa, näiden sopimusten tuotot tulevat konkurssipesään.
Tästä on kysymys, ja tämä oli alkuperäisen poistoehdotukseni tavoitteena.
Kaikki on nyt mukana selkeästi ja selvästi, kaikki ovat onnellisia, ja olen tyytyväinen, että olemme tiiviin yhteistyön myötä todennäköisesti voineet välttää aikaa vievää sovittelumenettelyä.
Esitämme siis kahdentyyppisiä tarkistuksia.
Ensimmäinen tyyppi koskee yhdenmukaisuutta muiden direktiivien kanssa ja toinen tyyppi muutamien poikkeusten poistamista.
Toivon kovasti, että tämän lainsäädännön, jonka laatua parlamentti on mielestäni parantanut, ei tarvitse tulla koskaan voimaan.
Arvoisa puhemies, kiistanalaisimmat kohdat tässä mietinnössä koskevat kolmea eri sopimustyyppiä, nimittäin takaisinostosopimuksia, nettoutussopimuksia ja säännellyillä markkinoilla tehtyjä sopimuksia.
Kuten jäsen Peijs kertoi, näistä sopimustyypeistä keskusteltiin valiokunnassa tähän keskusteluun saakka, ja me yritämme varsinaisesti varmistaa jäsen Peijsin esittämin kompromissein, että osapuolet voivat valita oman sopimuslainsäädäntönsä näiden tiettyjen sopimusten kohdalla, mutta eivät omaa likvidaatiomenettelylainsäädäntöään.
Tässä on ero sopimuslainsäädännön ja ulkoisen maksukyvyttömyyslainsäädännön välillä, koska on hyvin tärkeää varmistaa, että osapuolet, vaikka ne saavat valita sopimuslainsäädännön, eivät itse asiassa saa valita omaa maksukyvyttömyyslainsäädäntöään.
Nyt syntyy ongelma, joka koskee sopimuslainsäädännön ja maksukyvyttömyyslainsäädännön keskinäistä vaikutusta.
Yritämme nimenomaan varmistaa, että sopimus toimii, ja toiseen päähän jäljelle jäävä tuotto käsitellään sitten kotivaltion maksukyvyttömyyslainsäädännön mukaisesti.
Tekstissä on yhä yksi pieni epämääräisyys, joka koskee sitä, mitä tapahtuu sellaisten vallitsevien järjestelmien kanssa, kuten esimerkiksi Espanjassa, jossa on maksukyvyttömyysmenettelyjä, jotka käynnistetään itse asiassa ennen kuin sopimuslainsäädäntöä sovelletaan.
Varsinaisesti nämä tunnetaan ns. automaattisina lykkäyksinä, ja niillä tarkoitetaan sitä, että tietyissä maissa, kuten Espanjassa, maksukyvyttömyysmenettely uskoakseni lykkää automaattisesti kaikkia sopimuksia.
Ylistän jäsen Peijsin työtä siitä, että hänen onnistui sovittaa yhteen se, mikä näytti mahdottomalta yhdistää, ja että hän löysi kotijäsenvaltion valvontaa suosivan ratkaisun, joka on parempi sisämarkkinoiden kannalta, mutta pelkäänpä, että hiukan hienosäätöä tarvitaan vielä.
Toivon, että emme tarvitse kolmatta käsittelyä, mutta saatamme tarvita sen ihan vain tehdäksemme täysin selväksi, että nämä automaattiset lykkäykset eivät koskisi nettoutussopimuksia, takaisinostosopimuksia eivätkä säännellyillä markkinoilla tehtyjä sopimuksia.
Vetoaisin parlamenttiin, että joskus on tärkeämpää saada selvä vastaus kuin jokaista miellyttävä vastaus; vastaus, joka on aivan täydellinen joka suhteessa.
Nimittäin selvän vastauksen saatuaan ihmiset voivat hoitaa liiketoimensa laatimiemme puitteiden mukaisesti.
On erittäin tärkeää tehdä näin.
Kiitän jäsen Peijsiä hänen tekemästään työstä ja toivon, että olemme lopultakin selvittäneet tämän kysymyksen.
Tunnen vain tiettyä levottomuutta automaattisia lykkäyksiä kohtaan ja epäilen, että saatamme tarvita myöhemmin vähän hienosäätöä.
Toinen kiistanalainen kysymys koskee esineoikeutta ja eroa yhteisen kannan ja jäsen Peijsin tekemän siistityn version välillä, ja tästä olemme keskustelleet pitkään.
Pohjimmiltaan neuvoston esittämässä yhteisessä kannassa ja jäsen Peijsin ehdottamassa vaihtoehtoisessa sanamuodossa on paljon yhteistä.
Olen taipuvainen ajattelemaan, että - kun otetaan huomioon asian epävarma luonne - saattaa hyvinkin kannattaa pitää kiinni yhteisestä kannasta tässä nimenomaisessa kysymyksessä sen mahdollisen uhan vuoksi, jonka se saattaa tuoda kiinnitysarvopaperimarkkinoille.
Tämä ei ole strateginen intressi minulle brittiläisenä europarlamentaarikkona, koska se ei vaikuta Britannian markkinoihin millään tavalla - tämä on paljon tärkeämpää Tanskan, Itävallan ja Saksan kiinnitysmarkkinoille.
Haluaisin onnitella jäsen Peijsiä hänen työstään.
Mietintö on erittäin hyvä.
Siinä on yhä pari pientä kiistanalaista kohtaa, mutta hän on tehnyt erinomaista työtä.
Pyydän anteeksi sekaannusta, joka meillä oli valiokunnassa äänestyksestä, ja olen iloinen, että se kaikki on nyt selvitetty.
Arvoisa puhemies, en usko tarvitsevani koko viittä minuuttia, toivottavasti tämä auttaa teitä nopeuttamaan menettelyjä tänä iltana.
Haluaisin ensin onnitella esittelijä Peijsiä tästä mietinnöstä, joka on ollut erittäin monimutkainen, kuten jäsen Villiers jo muotoili.
Kysymys on ollut pitkään ratkaisematon, pääasiallisesti hallitustason kansallisten erojen vuoksi, eikä niinkään suoraan parlamentilta tulevien kysymysten vuoksi, mutta parlamentissa tehdyt kompromissit ovat olleet lähestymistavaltaan sekä tehokkaita että tarkoituksenmukaisia, ja niihin suhtaudutaan hyvin myönteisesti.
Kun pyritään huolehtimaan tasapuolisesta kohtelusta koko EU:ssa, yhtenäisyyden ja yleispätevyyden periaatteet ovat tietenkin tämän mietinnön keskeiset tukipylväät, ja siten saavutetaan yhdenmukaisuus ja johdonmukaisuus.
Samoin taataan muissa kuin kotijäsenvaltioissaan olevien velkojien oikeudet jäsenvaltioiden asianomaisten viranomaisten vakuutuksilla yhteistyöstä, mutta selvennyksen vuoksi, mikäli jotkut teistä eivät ole lukeneet asiakirjaa, tässä ei ole kyse yhdenmukaistamisesta vaan jäsenvaltioiden tervehdyttämistoimien ja likvidaatiomenettelyn vastavuoroisesta tunnustamisesta.
On tärkeä asia, että parlamentti on onnistunut esittämään merkittäviä muutoksia alkuperäiseen ehdotukseen.
Parlamentissa on monia, joiden mielestä nämä kysymykset ovat todella tärkeitä, sillä ne kaikki koskevat Euroopan kansalaisten etujen ja oikeuksien takaamista; tämä mietintö auttaa todellakin selventämään monia osatekijöitä, kuten talletusten vakuusjärjestelmää.
Tietenkin niihin moniin muutoksiin, jotka tehtiin meille lopulta palautuneeseen yhteiseen kantaan, on suhtauduttava myönteisesti, koska ne heijastavat monia parlamentin huolenaiheita, vaikkakin yhä on jonkin verran työtä tehtävänä.
Sen vuoksi parlamentin on järkevää, samalla kun se hyväksyy parannetun asiakirjan ehdotukset, ottaa uudelleen esiin prioriteettimme ensimmäisistä käsittelyistä, mutta myös järjestää ja selventää tämän tekstin herättämiä ehdotuksia.
Tarkistukset 1 ja 2 mukauttavat tekstiä maksukyvyttömyysasetukseen ja vakuutusyritysten likvidaatiomenettelyä koskeviin ehdotuksiin, joista sovittiin jo viime kesänä: tämä vahvistaa parlamentin halun saada tähän asiaan yhdenmukaisuutta.
Näen myös tarkistukset 3, 5 ja 6 suurena vahvuutena velkojien kannalta samalla kun tunnustan, että muilla kansallisilla valtuuskunnilla, etenkin omassa ryhmässäni, saattaa olla muita huolenaiheita tällä alalla.
Tarjoan kuitenkin henkilökohtaisen tukeni ajatukselle mukauttaa tämä direktiivi maksukyvyttömyysasetukseen ja vakuutusyritysten likvidaatiomenettelyä koskeviin ehdotuksiin.
Minusta vaikuttaa siltä, että lopulta jäljellä olevissa tarkistuksissa parlamentin esittelijä on pitänyt yllä sellaista laatua, jota olemme oppineet odottamaan kokeneilta jäseniltä, ja hän on noudattanut perinnettä, jonka mukaan tekstejä siistitään selkeyden saavuttamiseksi.
Vaikka jotkin kysymykset, kuten nettoutus, vaikuttavat joutuneen sijoitetuksi mukaan aivan kuin ylimääräisenä joukkona tarkistuksia, meillä on tässä kuitenkin toimiva asiakirja, jolla kyetään varmistamaan kannatus parlamentissa ja herättämään vakavaa keskustelua neuvostossa.
Arvoisa puhemies, arvoisa komission jäsen, arvoisat kollegat, olemme kaikki yksimielisiä siitä, että luottolaitosten tervehdyttämistä koskeva direktiivi olisi pitänyt saada aikaan jo kauan sitten.
Juuri tästä syystä pidämmekin sen aikaansaamista myönteisenä. Vihdoinkin sovitaan yhtenäisestä menettelystä ja luodaan yhdenmukaisuus tervehdyttämismenettelyn ja maksukyvyttömyysasetuksen kesken.
On syytä korostaa, että erityisesti velkojan oikeuksien takaamista koskevat määräykset ovat tässä oleellisia, koska velkojille ilmoittaminen ja heille suoritettavien maksujen ehdot vahvistetaan.
Näin taataan, että likvidaatiomenettelyssä kaikkia velkojia - myös muissa maissa kuin kotijäsenvaltiossa olevia velkojia - kohdellaan tasapuolisesti ja samalla tavalla.
Teksti on jo nykyisessäkin muodossa erittäin hyvä, mutta siinä oli kuitenkin eräitä epäselvyyksiä.
Siten valiokunta teki lukuisia tarkistuksia, joiden ansiosta ratkaisevan tärkeä yleispätevyyden periaate vahvistui. Lisäksi saatiin poistetuiksi eräisiin rahoitusalan yhteenliittymiä koskeviin määräyksiin sisältyneet ristiriitaisuudet, jotka voisivat johtaa oikeudelliseen epävarmuuteen.
Olette jo keskustelun aikana panneet merkille, että meillä on eräässä kohdassa erilaiset käsitykset. Tämä koskee erityisesti tarkistuksia numero 3 ja 5.
Luottolaitosten ja vakuutusyritysten tervehdyttämisen ja likvidaation välinen kiinteä rinnakkaisuus ei ole toivottavaa kaikissa tähän menettelyyn liittyvissä kysymyksissä.
Asiasta vallitsee erilaisia käsityksiä. Monet ovat sitä mieltä, että on kyse toisistaan poikkeavista tuotteista, usein myös keskenään erilaisista markkinoista, ja että toisistaan poikkeavia tuotteita ja keskenään erilaisia markkinoita on myös käsiteltävä eri tavoin eikä automaattisesti samalla tavalla.
Yhteinen kanta on mielestäni tasapainoinen, ja valiokunnan ja esittelijän tarkistusten ansiosta - haluan esittää esittelijälle kiitokseni - siitä tuli eräiltä osin vielä parempi.
Teksti olisi sen vuoksi hyväksyttävä mahdollisimman pian, ja jäsenvaltioiden olisi pantava se täytäntöön.
Mielestäni on valitettavaa, että neuvoston riitaisuus on johtanut tähän viivästymiseen, josta tuli yli kymmenen vuoden mittainen.
Haluaisin huomauttaa, että komissio julkisti ensimmäisen ehdotuksensa jo vuonna 1985 ja ensimmäinen käsittely oli tässä talossa jo vuonna 1987.
Korostan tätä myös siksi, että pohdimme jatkuvasti keskusteluissamme - kuten äskeisen Nizzan Eurooppa-neuvoston yhteydessä - unionin toimielinten välistä tasapainoa ja keskustelemme usein myös siitä, että menettelyjä olisi nopeutettava.
Tämä ei koske vain parlamenttia, kuten julkisuudessa usein esitetään, vaikka meilläkin voisi tietysti syventää ja nopeuttaa monta asiaa.
Mutta nyt ei ole tarkoitus osoittaa syyllisiä.
Eurooppa-neuvoston mielipiteenmuodostus- ja päätösprosessi tarjoaa epäilemättä kuitenkin parhaat mahdollisuudet nopeuttaa unionin toimielinten välisiä menettelyjä.
Se tuli tässä taas hyvin selväksi.
Komission ehdotuksen tarkoituksena on taata, että luottolaitos ja sen muissa jäsenvaltioissa olevat sivuliikkeet voidaan tervehdyttää tai että voidaan suorittaa niiden likvidaatio noudattaen yhtenäisyyden ja yleispätevyyden periaatetta.
Tämän käsiteltävänä oleva direktiiviehdotus takaa.
. (NL) Arvoisa puhemies, markkinat ja kansalliset viranomaiset ovat odottaneet jo pitkään, että päätettäisiin luottolaitosten tervehdyttämistä ja likvidaatiota koskevasta direktiivistä.
Tällä direktiivillä pyritään itse asiassa luomaan varmuutta sääntöihin, jotka koskevat yhtenäisesti ja alakohtaisesti laitoksia, varoja, oikeuksia ja liikesuhteita, kun unionin eri jäsenvaltioissa toimiva pankki joutuu vaikeuksiin tai menee konkurssiin.
Tämä direktiivi on yksi rahoituspalveluja koskevan toimintasuunnitelman painopisteistä.
Määräenemmistöllä hyväksytyssä yhteisessä kannassaan neuvosto antaa ymmärtää, että sillä on arvostelukykyinen ja tarkka näkemys pankkialan erityispiirteistä, jotka vaikuttavat siihen, että tämä ala saa erillisen aseman sekä yleisesti maksukyvyttömyysmenettelyssä että verrattuna muihin rahoitusaloihin, kuten vakuutusalaan ja arvopaperiyrityksiin.
Tästä syystä yhteisen kannan 20 artikla mahdollistaa muutaman näkökohdan pankkialan erityiskohtelussa.
Tämä erityiskäsittely ei millään tavoin riko rahoitusjärjestelmän sääntelyjärjestelmän sopusointuisuutta ja johdonmukaisuutta kokonaisuutena.
Päinvastoin se nimenomaan tekee oikeutta pankkijärjestelmän erityispiirteille, minkä myötä siirtojen vakaus ja oikeusturva taataan paremmin.
Jäsen Peijsin mietinnössä, josta haluaisin kiittää häntä komission puolesta - haluan myös yhtyä jäsen Villiersin ja jäsen Skinnerin kiitoksiin jäsen Peijsille - ja jossa suhtaudutaan suurimmaksi osaksi myönteisesti yhteiseen kantaan, ehdotetaan 20 artiklaan muutamia tarkistuksia, kuten tänään iltapäivällä jo aiemmin mainittiin.
Komissio voi hyväksyä yhtä lukuun ottamatta kaikkien näiden tarkistusten tarkoituksen.
Komissio vastustaa ainakin periaatteessa takaisinostosopimuksia koskevaa tarkistusta 1.
On nimittäin oleellisen tärkeää, että pankit tietävät etukäteen, mitä oikeutta takaisinostosopimuksiin sovelletaan.
Jäsen Peijs on nyt esittänyt PPE-ryhmän puolesta viittä uutta tarkistusta.
Näissä tarkistuksissa yhdistetään talous- ja raha-asioiden valiokunnan hyväksymät tarkistukset yhtenäiseksi kokonaisuudeksi, joka tekee oikeutta pankkialan erityisasemalle.
Toisenlaisessa muodossa olevissa uusissa tarkistuksissa otetaan huomioon erityisvaatimukset, joita pankkialalla asetetaan kuittaussopimusten, takaisinostosopimusten ja säännellyillä markkinoilla tapahtuvien siirtojen yhteydessä.
Komissio voi hyväksyä näiden tarkistusten hengen sellaisena kuin se ilmaistaan perusteluissa.
Jos parlamentti hyväksyy nämä viisi uutta tarkistusta, komissio voi hyväksyä kaikkien jäsen Peijsin mietinnössä ehdotettujen tarkistusten, myös tarkistuksen 1, hengen.
Kaikkien tarkistusten sanamuotoa - sanon tämän myös erityisesti vastauksena jäsen Villiersin huomautuksiin - siis kaikkien muiden tarkistusten sanamuotoa tulee kuitenkin vielä mukauttaa, jotta voitaisiin varmistaa niiden yhteensopivuus ja yhdenmukaisuus 20 artiklan kanssa.
Keskustelu on päättynyt.
Äänestys toimitetaan huomenna klo 12.00.
Sisämarkkinoiden lainsäädännön yksinkertaistaminen (SLIM)
Esityslistalla on seuraavana Doornin laatima oikeudellisten ja sisämarkkina-asioiden valiokunnan mietintö komission tiedonannosta neuvostolle ja Euroopan parlamentille SLIM-aloitteen tarkastelusta: sisämarkkinoiden lainsäädännön yksinkertaistaminen.
Arvoisa puhemies, vasta perustettu Actal (hallinnollisten rasitusten tutkimuksen neuvontaelin) ilmoitti Alankomaissa viime viikolla, että Alankomaiden liike-elämä joutuu käyttämään hallintomenoihin lähes 9 miljardia euroa vuodessa.
Keskivertoyrittäjä joutuu käyttämään viikossa keskimäärin kymmenen tuntia hallintoonsa ja lomakkeiden täyttämiseen.
Alankomaat ei ole tässä asiassa mikään poikkeus.
Tutkimukset ovat osoittaneet, että 4-6 prosenttia Euroopan unionin jäsenvaltioiden BKT:stä häviää yritysten tarpeettomiin hallintomenoihin.
Tämä on suuri rasite, joka koituu raskaaksi erityisesti pienyrityksille.
Tunnen yrittäjiä, jotka kieltäytyvät tietoisesti yritystensä laajentamisesta, koska he haluavat kaikin keinoin välttää sitä, että heidän pitäisi silloin ottaa palvelukseensa henkilöstöä.
Sen mukanaan tuoma hallintobyrokratia pelottaa monia.
Viranomaisten yrittäjille asettamat monet velvoitteet estävät tällä tavoin tuotannon ja työllisyyden kasvua.
Tällöin ei aina edes ole kysymys sinänsä väärästä tai huonosta sääntelystä, vaan päällekkäin kasautuneiden velvoitteiden yhteismäärä tekee kuluista usein niin valtavat, ja me täällä Euroopan parlamentissa kannamme siihen myös kortemme kekoon.
Muistan vielä erään viimevuotisen mietinnön, jossa käsiteltiin työoloja rakennustyömaalla.
Siinä lukee nyt muun muassa parlamentin tekemien tarkistusten ansiosta, että tikkaista kiinni pitäminen on kiellettyä, jos joku seisoo niillä.
Ottamatta huomioon tällaisten määräysten järjettömyyttä voi vain ihmetellä, kuka tämäntyyppisen lainsäädännön noudattamista valvoo.
Arvoisa puhemies, yksi mutkikkaan yhteiskuntamme suurista ongelmista on kyllä se, että tuotamme aivan liikaa määräyksiä, joita on niin paljon ja jotka ovat niin mutkikkaita, että emme enää kykene itse valvomaan niiden noudattamista.
Tämän seuraukset voivat olla tuhoisia. Näimme sen jälleen hiljattain Alankomaissa.
Kansalaisten ja yritysten suuri hallinnollinen taakka ja viranomaisten kyvyttömyys saada ihmiset noudattamaan sääntöviidakkoa muodostavat mielestäni riittävän syyn ryhtyä tehokkaasti yksinkertaistamaan lainsäädäntöä ja parantamaan sen laatua.
Komission vuonna 1996 käynnistämä SLIM-hanke, josta keskustellaan täällä tänä iltana, on askel hyvään suuntaan, mutta kuten olen todennut mietinnössäni, se on liian pieni ja etenee liian hitaasti.
Koko lainsäädännön tuotantoon nähden se on vain pisara valtameressä.
Siksi pyydän lisää nopeutta ja lyhempiä täytäntöönpanokausia SLIM-työryhmien työn tuloksille sekä tietenkin siinä välttämätöntä organisaatiota ja työvoimaa.
Mielestäni kuitenkin vielä tärkeämpi asia on kokonaisvaltainen lähestymistapa sääntelyn yksinkertaistamiseksi.
Mielestäni siinä yhteydessä täytyy kiinnittää huomiota lainsäädännön voimaantuloon.
On nimittäin paljon yksinkertaisempaa toteuttaa yksinkertaistaminen varhaisessa vaiheessa kuin mukauttaa olemassa olevaa sääntelyä jälkeenpäin, mikä aiheuttaa runsaasti kustannuksia myös yrityksille.
Alussa on tehtävä kaikki mahdollinen, jotta saataisiin aikaan laadultaan hyvää lainsäädäntöä ja voitaisiin rajoittaa hallinnollisia ja taloudellisia seurauksia mahdollisimman tehokkaasti.
Alankomaissa on aloittanut nyt hiljattain toimintansa jo mainitsemani Actal, riippumaton tarkkailija, jonka tehtävänä on tarkastella lakiehdotusluonnoksia ja tuoda esille kansalaisille ja yrityksille koituvia mahdollisia kielteisiä hallinnollisia rasituksia.
Tämä on erinomainen aloite, joka toivoakseni saa runsaasti jatkoa sekä muissa jäsenvaltioissa että Euroopan unionin tasolla.
Vetoan tässä yhteydessä kiireellisesti Euroopan komissioon, jotta se toimisi mahdollisimman tehokkaasti sääntelyn laadun parantamiseksi sekä kansalaisille ja yrityksille koituvan hallinnollisen rasituksen rajoittamiseksi.
Myös meidän Euroopan parlamenttina tulee jatkuvasti pohtia, mitä seurauksia täällä käsiteltäväksi tulevilla lainsäädäntöehdotuksilla on kansalaisten ja yritysten kannalta.
Kun muut epäonnistuvat, ehkä meidän täytyy Yhdysvaltain kongressin esimerkin mukaisesti jopa perustaa laitos, joka selvittää meille lainsäädännön hallinnollisia ja taloudellisia seurauksia.
Arvoisa puhemies, kunnioitettu komission jäsen Bolkestein, arvon kollegat, sisämarkkinoiden lainsäädännön yksinkertaistamisaloite on eräs tärkeimpiä prosesseja, joita unionilla tällä hetkellä on meneillään.
Ainakin minun puolueeni Suomessa, eli kansallinen kokoomus, nosti lainsäädännön virtaviivaistamisen ja turhien direktiivien tehtailusta luopumisen yhdeksi viime eurovaalien päätavoitteekseen.
Uskon, että myös monella muulla taholla asiaa pidetään arvossa.
Komission tiedonanto SLIM-hankkeen nykytilasta on varsin tyydyttävä, muttei suinkaan vielä riittävä.
On ensiarvoisen tärkeää, että komissio kykenee muuttamaan hankkeen kolmannen ja neljännen vaiheen ehdotukset mahdollisimman pian ja tehokkaasti selkeiksi lainsäädäntöehdotuksiksi.
Myös esittelijän ehdottama puolen vuoden määräaika pitäisi ottaa vakavasti.
Kannatan lämpimästi esittelijämme ehdotuksia siitä, että lainsäädännön käyttäjiä eli meidän päättäjien asiakkaita kuunnellaan entistä enemmän, kun valmistellaan konkreettisia ehdotuksia.
Vain tällainen co-regulationia eli yhdessä säätämistä lähentyvä menettely voi täysin palvella eurooppalaisten sisämarkkinoiden nopeaa kehittämistä ja viime kädessä taata sen, että kuluttajat myös todellisuudessa hyötyvät lainsäädäntöhankkeista ja euron käyttöönotosta.
Pelkät ehdotuksetkaan eivät luonnollisesti riitä, vaan ne täytyy myös kyetä prosessoimaan nopeasti sekä parlamentissa että neuvostossa.
Parlamentissa keskustelua lainsäädäntöprosessin nopeuttamisesta käydään aika ajoin.
Etenkin me talous- ja raha-asiainvaliokunnan jäsenet odotamme mielenkiinnolla Lamfalussy-työryhmän ehdotuksia uusista toimintatavoista, joita on jatkossa määrä soveltaa ainakin rahoituspalveluita koskevaan lainsäädäntöön.
Vaikkei Lamfalussy-väliraportti vielä ollut kovin yksityiskohtainen, raportti antaa kuitenkin ymmärtää, että työryhmä on pohtimassa menettelyä, jossa ainoastaan suuremmat linjakysymykset ratkaistaisiin täysimittaisessa yhteispäätösmenettelyssä ja muihin teknisluonteisimpiin direktiivimuutoksiin käytettäisiin ns. fast-track-menettelyä.
Suhtaudun tällaisiin esityksiin periaatteessa myönteisesti, vaikkei vallasta luopuminen meille parlamentaarikoille ole tunnetusti kovin helppoa.
Uskon, että tietyiltä osin vallasta luopuminen on väistämätöntä sisämarkkinoiden viimeistenkin esteiden poistamiseksi mahdollisimman pian.
Lopullinen kantani ja ryhmämme kanta toki on riippuvainen siitä, millainen tämä fast-track-menettely tulee olemaan.
Missään tapauksessa menettely ei saa olla kopio nykyisestä komitologiamenettelystä, jossa on todella paljon uudistamisen tarvetta, etenkin avoimuuden osalta.
Tähän viittasi myös esittelijämme.
Mitä tulee siis lainsäädäntöprosessin yleiseen kehittämiseen, odotan mielenkiinnolla myös Göteborgin huippukokoukselle valmisteltavaa komission valkoista kirjaa governancesta.
Se, mitä komissio tässä paperissaan esittää, tulee määrittelemään uusien lainsäädäntöhankkeiden käsittelyn nopeuden ja muutenkin koko unionin tehokkuuden pitkäksi aikaa eteenpäin.
Toivottavasti tähänkin paperiin saadaan hyviä ja konkreettisia esityksiä, mutta myös SLIMin osalta toivon vielä hieman tsemppausta.
Arvoisa puhemies, on selvää, että lainsäädännön laadun parantaminen on välttämätöntä sisämarkkinoiden tehokkaan toiminnan ja Euroopan talouden kilpailukyvyn parantamisen vuoksi.
Niinpä me kaikki suhtaudumme myönteisesti SLIM-aloitteeseen, mutta meidän kaikkien on jaettava esittelijän esittämät varaukset sen tähänastista toimimista kohtaan.
Yllättävän harvat alat ovat olleet mukana SLIM-hankkeessa, eikä aina ole selvää, miksi nuo tietyt alat on valittu.
Nopeita menettelyjä epäilemättä tarvitaan muuttamaan SLIM-suositukset lainsäädäntöehdotuksiksi, koska tämä kaikki näyttää vievän melko kauan.
Suhtaudumme siis myönteisesti ehdotukseen perustaa erityisryhmä neuvoa-antavaan komiteaan ja suhtaudumme myönteisesti esittelijän ehdotukseen, että sille olisi annettava enemmän voimavaroja.
Selvästi myös synergiaa on parannettava komission eri aloitteiden välillä lainsäädännön parantamiseksi.
Joskus vaikuttaa siltä, että eri osat työskentelevät erillään.
Ja tietenkin tarvitaan enemmän yhteistyötä jäsenvaltioiden välille, jotta saataisiin katsaus parhaista käytännöistä ja yritettäisiin soveltaa niitä muuallakin.
Ja lopuksi on ratkaisevaa taata tämän lainsäädännön käyttäjien, erityisesti yritysten, mahdollisimman laaja osallistuminen, koska ne tietävät parhaiten, kuinka tämä lainsäädäntö niihin vaikuttaa.
Kuitenkin tämän lisäksi totean, että suurenmoinen, yksinkertainen lainsäädäntö voidaan laatia aivan ymmärrettävästi, ja kuitenkin jäsenvaltioiden tapa panna täytäntöön ja noudattaa sitä voisi tuhota sen täysin.
Meidän on ymmärrettävä, että lainsäädännössä on kolme vaihetta - laatiminen, toteuttaminen, johon kuuluu lain saattaminen osaksi kansallista lainsäädäntöä, ja täytäntöönpano - ja meidän on nähtävä tapahtumasarja kokonaisuutena.
Huomaamme usein, että suurin ongelma ei ole alkuperäinen lainsäädäntö vaan se, miten ja kuinka nopeasti jäsenvaltiot ovat sen saattaneet osaksi kansallista lainsäädäntöään, kuinka ne ovat toteuttaneet sen ja kuinka ne ovat panneet sen täytäntöön.
Olen usein yllättynyt kovasti siitä, kuinka suhteellisen yksinkertaiset ajatukset muuttuvat mitä monimutkaisimmiksi painajaisiksi, kun tuota tapahtumasarjaa käydään läpi.
Osana tätä komission meneillä olevaa suuntausta lainsäädännön yksinkertaistamiseksi haluaisin, että jäsenvaltioiden ja komission välillä tehtäisiin paljon enemmän yhteistyötä lainsäädännön kaikissa vaiheissa ja että erityisesti ne ihmiset osallistuisivat, joilla on päävastuu lainsäädännön täytäntöönpanosta ja jotka ovat usein paikallisia ja alueellisia toimijoita.
Meidän on siis harkittava koko tapahtumasarjaa, kun laadimme alkuperäistä lainsäädäntöä.
Voisi väittää, että jotenkin meidän olisi aloitettava lopusta ja katsottava, kuinka lainsäädäntöä pannaan täytäntöön, ja sitten palattava taaksepäin, jotta saisimme yksinkertaisempaa lainsäädäntöä aikaan.
SLIM-hankkeen olisi kuitenkin ulotuttava paljon pitemmälle.
Tarvitsemme sujuvasti etenevän ohjelman, joka kattaa kaiken lainsäädännön ja jossa tutkitaan lainsäädännön yksinkertaistamista, vakauttamista, uudelleen muotoilemista ja joskus sen kumoamista.
Joskus saatamme tarvita vallitsevaa olotilaa - status quota - mutta me tarvitsemme dynaamisempaa prosessia kuin meillä on ollut tähän asti.
Arvoisa puhemies, arvoisa komission jäsen ja arvoisat kollegat, olen yhdessä esittelijän kanssa huolestunut siitä, että yhteisön toimielimet eivät selvästikään onnistu saamaan aikaan avoimia ja helposti lähestyttäviä sekä ÄO-tasoltaan normaaleille henkilöille selkeitä ja ymmärrettäviä järjestelyjä.
Esittelijälle on ansioksi se, että hän ikään kuin kääntää veistä haavassa.
On oikeutettua painottaa sitä, että Euroopan unionin kansalaiset ja yritykset pitävät liian mutkikasta sääntelyä ja byrokratiaa osoituksena toimielinten tehokkaan toiminnan puutteesta.
Syyt ovat itsestään selviä.
Niin kauan kuin komission sisällä ei saada aikaan selkeää ja keskitettyä lähestymistapaa SLIM-aloitteeseen, se jää epäviralliseksi harjoitukseksi.
Sellainen tämä aloite ei saa missään tapauksessa olla.
Mielestäni on asetettava tiukasti kaksi tavoitetta niiden suositusten lisäksi, jotka nyt muotoillaan mietinnössä.
Ensinnäkin SLIM-aloitteelle on annettava sitova luonne erityisesti pitäen silmällä käynnistymässä olevaa Euroopan unionin laajentumista.
Toiseksi jäsenvaltioiden on tästä lähtien näytettävä hyvää esimerkkiä takaamalla yhteisön direktiivien sisällyttäminen osaksi kansallista lainsäädäntöä oikein ja ennen kaikkea ajallaan.
Nyt saa aivan liian usein sellaisen vaikutelman, että niin tärkeä sääntelyn yksinkertaistaminen etenee todella hitaasti.
Pitäen silmällä unionin laajentumista on vaihdettava suuremmalle vaihteelle, jos haluamme kehittää sisämarkkinoita ammattimaisen vastuullisesti.
Olen iloinen, että jäsenvaltiossa, jota minulla on kunnia edustaa täällä, on ymmärretty, että täytyy ryhtyä erityistoimiin - juuri niin kuin Alankomaissa on tilanne - jotta sääntelyä saataisiin yksinkertaistettua johdonmukaisesti.
Vakuuttuneena sääntelyn yksinkertaistamisen välttämättömyydestä Euroopan liberaali- ja demokraattipuolueen ryhmä tukee voimakkaasti jäsen Doornin mietintöä.
Arvoisa puhemies, haluan aloittaa sanomalla, että vaikka minulle on annettu neljä minuuttia, haluaisin tehdä pienen osuuteni byrokratian yksinkertaistamiseksi ja keventämiseksi puhumalla vähemmän kuin puolet tuosta ajasta.
Onnittelen esittelijää, koska hän toi esiin tämän erittäin tärkeän kysymyksen ja komission kykenemättömyyden käydä siihen käsiksi toistaiseksi.
Toivon, että komission jäsen kertoo, mitä vielä on tehtävä, jotta tätä erittäin tärkeää ohjelmaa kiirehditään entisestään.
Haluaisin kuitenkin, mieluummin kuin kritisoida komissiota vielä enemmän kuin esittelijä jo teki, jopa mieluummin kuin viitata juuri niihin neljään, tähän tiettyyn kysymykseen liittyvään valiokuntaan, tähdentää yhtä asiaa, jonka myös esittelijä toi esille, nimittäin sitä, että itse asiassa ensi kädessä on täysin meidän parlamentin jäsenten asia varmistaa, että lainsäädäntö paranee.
Esittelijä ihmetteli, kuinka syvälle yksityiskohtiin lainsäädännön olisi kaivauduttava, ja antoi esimerkin ihmisistä pitelemässä tikapuita.
Tuo nimenomainen aihe tuli esille työllisyys- ja sosiaaliasiain valiokunnassa.
On sanottava, että tämä nimenomainen valiokunta on lisännyt omasta puolestaan hyvin merkittävästi ylimääräistä byrokratiaa, jonka vähentämisestä siirrämme nyt vastuun komissiolle.
Kuinka paljon parempi olisikaan, jos tuo valiokunta ja itse asiassa kaikki muutkin valiokunnat olisivat alkujaan jättäneet kyseisen lainsäädännön yksinkertaisempaan ja puhtaampaan muotoon.
Viimeinen ehdotukseni on, että kirjainsanan SLIM - "Simpler Legislation for the Internal Market" (sisämarkkinoiden lainsäädännön yksinkertaistaminen) - olisi merkittävä meille "Substantially Less Interference by Members" (jäsenet sekaantukoot asiaan huomattavasti vähemmän).
Arvoisa puhemies, haluan onnitella esittelijää hänen mietinnöstään ja sanoa, että sisämarkkinoiden lainsäädännön yksinkertaistamista koskevat ehdotukset, jotka saivat alkunsa vuonna 1996, ovat hyvin tervetulleita.
Niiden avulla on yritetty parantaa lainsäädännön laatua, vähentää tarpeetonta lainsäädäntöä ja rajoittaa lainsäädännön täytäntöönpanoon liittyviä kustannuksia.
Nyt kun olemme lopettaneet kolmannen ja neljännen vaiheen jäsenvaltioiden virkamiesten ja käyttäjien ryhmien kanssa - jotka ovat selvittäneet konkreettisia ehdotuksia lainsäädännön yksinkertaistamiseksi - on oikein, että tarkastelemme asiaa.
Meillä on oltava selkeämmät määritelmät siitä, mitä tapahtuu.
Parannettu valinta vaikuttaa tällä hetkellä olevan melko umpimähkäistä, ja me tarvitsemme joitakin selkeitä suuntaviivoja johtoryhmien toimintaa varten ja tietenkin niiden suositusten täytäntöönpanoa varten, joita tällä hetkellä on liian vähän ja jotka ovat myöhässä.
Monia suosituksista ei panna lainkaan täytäntöön ja monet joutuvat odottamaan huomattavan pitkään.
Joten me kannatamme mietintöä, mutta haluamme lisätä kaksi asiaa.
Ensiksi meidän on varmistettava, että poliittinen valvonta säilyy komissiolla ja parlamentilla.
Silloisissa lehdistötiedotteissa, jotka ovat peräisin 1980- ja 1990-luvuilta - eivät niin kovin uusia enää - kerrottiin lainsäädäntöä koskevasta uudesta lähestymistavasta, jonka mukaisesti teollisuuden johtamien standardointijärjestöjen sallittiin suunnitella lainsäädännön yksityiskohdat, ja nämä tiedotteet näyttävät osoittavan, että tämä ei aina ole paras tapa edetä.
Esimerkiksi Euroopan standardointikomitea työskenteli äskettäin pakkauksista ja pakkausjätteistä annetun direktiivin parissa, ja lehdistö on kuvannut sen työn olevan perusolemukseltaan virheellistä, heikentävän demokraattista vastuuta ja epäonnistuvan direktiivin vaatimuksiin vastaamisessa tai edes ympäristönsuojelun vaatimuksiin vastaamisessa.
Joten meidän on varmistettava, että poliittinen valvonta toimii, elleivät sitten tietenkin voimakkaat poliittiset tai kuluttajilta tulevat paineet takaa, että ala menee eteenpäin.
Haluaisimme kuitenkin edetä myös toiseen suuntaan.
SLIM-aloitteesta näyttää tulleen pohjimmiltaan yksinkertaistamista koskeva, vaikka alkuperäisissä ehdotuksissa puhuimme kustannusten rajoittamisesta.
Haluaisimme nimenomaan ehdotuksia, joissa käsiteltäisiin niin lainsäädännön taloutta kuin sen yksinkertaistamistakin.
Sen vuoksi suhtaudumme myönteisesti Lissabonissa tehtyihin sääntelyn parantamista koskeviin ehdotuksiin, joissa tarkastellaan lainsäädännön kustannuksia; suhtaudumme myönteisesti julkisesta hallinnosta vastaavien ministereiden epäviralliseen kokoukseen, joka pidettiin Strasbourgissa 7. marraskuuta; suhtaudumme myönteisesti sellaisen korkean tason ryhmän perustamiseen, joka tutkii suosituksia lainsäädännön tekemisestä kustannustehokkaammaksi; mutta olemme pettyneitä siihen, että parlamentti ei ole nimittänyt luvattua Euroopan parlamentin edustajaa tuohon korkean tason ryhmään, eikä meitä ole ymmärtääkseni lähestytty kyseisen edustajan nimittämiseksi.
Suhtaudumme myönteisesti siihen, että komission jäsenet Bolkestein ja Liikanen tarkastelevat useita koehankkeita tällä alalla.
Komission ja parlamentin on kuitenkin alettava toimia omien sääntöjensä mukaisesti lainsäädäntöehdotusten taloudellisia seuraamuksia tarkasteltaessa, jotta ne otetaan huomioon.
Työmme arvoa Euroopan parlamentissa voi vain heikentää, jos voidaan esittää esimerkiksi sellaisia väitteitä, että direktiivi loppuun käytetyistä ajoneuvoista maksaa meille 400 miljoonaa puntaa vuodessa valmistajille ja kuluttajille tulevien kustannusten muodossa, mutta tuo vuodessa ainoastaan 100 miljoonan punnan edestä hyötyä ympäristölle.
Niin kauan kuin sellaisia väitteitä voidaan esittää, me parlamentissa näytämme mitä ilmeisimmin aika naurettavilta.
. (NL) Arvoisa puhemies, haluaisin kiittää esittelijä Doornia tästä erittäin rakentavasta ja tasapainoisesta mietinnöstä.
Mietinnössä painotetaan oikeutetusti tarvetta tehostaa yhteisiä ponnistelujamme parannettaessa yhteisön uuden ja nykyisen lainsäädännön laatua.
Siksi olen iloinen myös SLIM-aloitteen yhteydessä osoitetusta tuesta samoin kuin tämän parlamentin tuesta.
Tekemämme muutokset SLIM-aloitteeseen ja tämä mietintö ovat osoittaneet, miltä osin ja miten aloitetta voidaan parantaa.
Tämän seurauksena kiinnitämme yhteistyössä jäsenvaltioiden edustajien kanssa tähän huomiota tehdäksemme tässä asiassa tärkeitä suosituksia ja niiden panemiseksi täytäntöön uuden sisämarkkinoiden neuvoa-antavan komitean ohjauksessa.
Pitäen silmällä SLIM-aloitteen viidettä ja sitä seuraavia vaiheita tarkastelemme tällä hetkellä ehdotuksia sektoreista, joilla voidaan tehdä muutoksia.
Kaikki tämän parlamentin ehdotukset tästä asiasta ovat luonnollisesti tervetulleita.
Heti kun muutettavissa olevien sektorien lopullisesta luettelosta on päästy sovintoon, otamme joka vaiheessa yhteyttä teollisuuden ja liike-elämän edustajiin sekä kuluttajajärjestöihin ja ammattiliittoihin, jotka kaikki ovat niin sanottuja käyttäjiä.
Tämän täytyy antaa heille mahdollisuus vaikuttaa SLIM-aloitteeseen suoraan tai epäsuorasti sekä saada tietoja edistymisestä.
Olen vakuuttunut siitä, että tämä lähestymistapa sallii kaikkien tähän muutosharjoitukseen osallistuvien keskittyä yksinkertaistamisen tärkeimpiin kysymyksiin ja että SLIM-työryhmät tekevät asianmukaisia ja käytännöllisiä suosituksia.
Siksi pyrin saamaan aikaan kertomuksen edistymisestä seuraavien kuukausien aikana.
Kuten tiedätte, komissio on sitoutunut parhaan kykynsä mukaan tekemään ehdotuksia kuuden kuukauden kuluessa siitä, kun se on vastaanottanut SLIM-työryhmän suositukset, jotka komissio voi hyväksyä.
Teemme parhaamme tämän sitoumuksen noudattamiseksi. Sanon tämän myös erityisesti jäsen Bushill-Matthewsille.
Olemme hyvin iloisia jäsen Doornin suosituksista siitä, että parlamentti ja neuvosto molemmat ottavat vastuun siitä, että SLIM-aloite saadaan sujumaan mahdollisimman tehokkaasti sen myötä, että kaikki asiaan liittyvä ehdotukset otetaan tarkasti huomioon.
Kannatan jäsen Doornin näkemystä, jonka mukaan useampia lainsäädännön aloja olisi yksinkertaistettava.
Olen tästä samaa mieltä.
Haluaisin myös niin tapahtuvan.
Tämä voi luonnollisesti tapahtua ainoastaan niiden rajojen puitteissa, joita muut ensisijaiset tehtävät meille asettavat, ja huomioiden käytettävissä olevan budjetin liikkumavaran.
Haluaisin painottaa tätä viimeistä asiaa.
Komissioon tulee runsaasti pyyntöjä.
Komissiolla on runsaasti tehtäviä, mutta sillä ei ole aina käytössään voimavaroja suorittaa näitä tehtäviä nopeasti ja tehokkaasti.
Tämä on tärkeä asia, joka ansaitsee myös runsaasti huomiota parlamentissa.
Luotan kuitenkin täysin siihen, että voimme nopeuttaa yksinkertaistamisprosessia, eikä vähiten sen työn seurauksena, jossa komissio on itse mukana.
Vastauksena Lissabonin Eurooppa-neuvostossa käynnistettyyn vetoomukseen sen puolesta, että olisi saatava aikaan koordinoitu politiikka lainsäädäntöilmapiirin yksinkertaistamiseksi, komissio suunnittelee tällä hetkellä kantaansa yleisestä sääntelystä perusteellisella tutkimuksella sanan laajimmassa mielessä.
Komissio tutkii, milloin voidaan käyttää muita vaihtoehtoja kuin sääntelyä.
Lisäksi komissio vaatii kehittämään parempia tapoja mitata uuden ehdotetun lainsäädännön vaikutusta liike-elämään ja teollisuuteen, jotta loppujen lopuksi mahdolliset ylimääräiset kustannukset ja hallinnolliset rasitukset voitaisiin minimoida.
Myös tätä on pyydetty tänään.
Nyt tehtävät ponnistelut paremman sääntelyn aikaansaamiseksi kulkevat rinta rinnan parempaa hallintoa koskevan valkoisen kirjan valmistelun kanssa.
Sanon tämän erityisesti myös jäsen Kaupille.
Komission työtä täydennetään parempaa sääntelyä käsittelevän korkean tason työryhmän neuvottelujen tuloksilla. Tämän työryhmän kutsuivat täällä koolle hallintoasiain ministerit Strasbourgissa viime marraskuussa pitämänsä kokouksen jälkeen.
Tämä työryhmä - jäsen Ford pyysi myös kiinnittämään huomiota tähän asiaan - keskittyy tutkimaan sekä kansallisen että yhteisön lainsäädännön laatua ja yksinkertaistamista.
Odotan jo nyt työryhmän kertomusta ja suosituksia.
Tämä sääntelyprosessi, josta me kaikki kannamme vastuun, koskee luonnollisesti meitä kaikkia.
Olen vakuuttunut, että parempaa sääntelyilmapiiriä edistävä nykyinen poliittinen yhteisymmärrys johtaa Euroopan unionissa todellisiin ja pysyviin parannuksiin.
Haluaisin muuten kiittää jäsen Bushill-Matthewsia hänen vaihtoehtoisesta tulkinnastaan lyhenteelle SLIM, Substantially Less Interference by Members (huomattavasti vähemmän jäsenten puuttumista asioihin).
Olen tästä hänelle hyvin kiitollinen.
Yritän ottaa tämän myös esille sopivassa paikassa ja sopivaan aikaan, jotta ne, joita tämä koskee, voivat myös ryhtyä asiassa sopiviin toimiin.
Arvoisa puhemies, lisäksi haluan sanoa jäsen Doornille ja parlamentillenne, että komissio voi hyväksyä tarkistukset.
Kiitos paljon, komission jäsen Bolkestein, jälleen kerran hyödyllisistä huomautuksistanne tässä keskustelussa.
Keskustelu on päättynyt.
Äänestys toimitetaan huomenna klo 12.
Kouluopetuksen laatu
Esityslistalla on seuraavana kulttuuri-, nuoriso-, koulutus-, tiedonvälitys- ja urheiluvaliokunnan suositus toiseen käsittelyyn (A5-0375/2000) neuvoston yhteisestä kannasta Euroopan parlamentin ja neuvoston suosituksen antamiseksi eurooppalaisesta yhteistyöstä kouluopetuksen laadun arvioinnissa (11540/1/2000 - C5-0565/2000 - 2000/0022(COD)) (Esittelijä: Sanders-ten Holte).
. (NL) Arvoisa puhemies, opetuksen laatu on kaikissa maissa poliittisen asialistan alkupäässä, eikä se ole mikään ihme.
Kolmas vuosituhat tarjoaa tuntemattomia mahdollisuuksia ja näkymiä yhteiskunnassa, joka muuttuu yhä kypsemmäksi, globaalimmaksi, liikkuvammaksi ja tietovaltaisemmaksi, mutta jossa on yhä selvemmin näkyvissä huoli ihmisten erilaisesta nopeudesta ja mahdollisuuksista, sillä kuinka voidaan huolehtia siitä, että kaikki voivat toimia täysipainoisesti tässä uudessa dynaamisessa yhteiskunnassa?
Opetuksen täytyy vaikuttaa ja se voi vaikuttaa tähän asiaan, ja kaikki nämä uudet mahdollisuudet tarjoavat opetukselle mahdollisuuksia ja haasteita, sillä opetus muuttuu tulevaisuudessa huomattavasti, ja silloin ajattelen vain tapaa antaa opetusta, opetuksesta opiskelun oppimiseen.
Ajatelkaa myös tekniikkaa, tietotekniikkaa ja erilaisia kulttuureja.
Siksi on niin tärkeää, että Euroopan unionissa jäsenvaltiot yhdistävät voimansa ja haluavat toimia yhdessä tulevaisuuteen suuntautuvan opetuksen hyväksi omien perinteidensä pohjalta - älkää kuitenkaan ymmärtäkö tätä väärin - mutta pyrkien yhteiseen päämäärään.
Esittelijänä olen myös hyvin tyytyväinen yhteisen kannan tuloksiin sellaisena kuin se on nyt edessämme.
Pidin alussa komission ehdotusta hieman epämääräisenä ja hyvin epävirallisena suhteessa hyvän opetuksen suureen tarpeeseen, ja neuvostolla oli myös turhia pelkoja: älkää puuttuko riippumattomuuteemme opetuksen alueella.
Prosessin edetessä neuvosto ja komissio olivat kuitenkin parlamentin kanssa samaa mieltä siitä, että opetuksen laatua täytyy valvoa vakavasti ja jäsennellysti muun muassa luomalla hyvät ja tehokkaat laadunarviointijärjestelmät ala-astetta, yläastetta ja lukiota sekä keskiasteen ammattikoulutusta varten.
Suositukset sisältyvät nyt selkeästi tarkistuksiin, joita parlamentin jäsenet ja minä esittelijänä olemme esittäneet.
Niissä toteamme selkeästi, että jäsenvaltioiden täytyy kehittää avoimia laadunarviointijärjestelmiä pitäen tärkeimpänä tavoitteena opetuksen korkeaa laatua.
Tämä ei sisältynyt ensimmäiseen komission ehdotukseen, eikä siihen sisältynyt myöskään yhteiskunnallista integraatiota.
Yhtäläisten mahdollisuuksien tarjoaminen pojille ja tytöille on myös ollut hyvin työlästä.
On ollut myös työlästä saada neuvosto vakuuttuneeksi tästä sanamuodosta, mutta esittelijänä olen iloinen siitä, että sekä neuvosto että komissio hyväksyvät nyt tämän.
Toinen minulle tärkeä näkökohta oli se, että myös vanhemmat, koululaiset ja opettajat täytyy ottaa mukaan prosessiin.
Tämäkin on nyt mukana, ja se on tärkeää opetuksen arviointiprosessien ja parannusten perustan kannalta.
Myös koulujen kannustaminen kansalliseen ja eurooppalaiseen yhteistyöhön on tärkeää.
Olen kuitenkin sitä mieltä, että kouluja ei saa estää etsimästä hyviä yhteistyökumppaneita lähialueeltaan, ja tämä olisi mielestäni pitänyt sisällyttää vielä hieman vahvemmin mietintöön.
Lopuksi haluan vielä painottaa, kuinka tärkeää on kerätä tietoja ja kehittää indikaattoreita ja viitemateriaalia sekä sijoittaa näitä tietokantaan, joka on käytettävissä vuorovaikutteisesti.
Se on nykyaikainen tapa viestiä.
Olen itse esittelijänä iloinen siitä, että jäsenvaltiot ovat ryhtyneet yhteistyössä ja komission ohjauksessa toimiin sekä perustaneet asiantuntijatyöryhmän, joka on kehittänyt muutamia indikaattoreita ja tavoitearvoja.
Parlamentti seuraa tarkasti tätä kehitystä.
Arvoisa puhemies ja arvoisa komission jäsen, yhteinen kanta tässä muodossa kuin se on edessämme on tulosta hyvästä ja rakentavasta yhteistyöstä komission ja neuvoston kanssa hyvässä yhteispäätöshengessä. Kuitenkin ennen kaikkea niiden kollegojeni mukanaolon myötä, jotka ovat toimittaneet kommenttinsa hyvin huolellisesti, tästä suosituksesta on tullut hyvä, tasapainoinen ja kannustava suositus, jonka avulla jäsenvaltiot voivat ryhtyä toimiin.
Odotan kiinnostuneena reaktiotanne.
.
(FR) Arvoisa puhemies, arvoisa komission jäsen, hyvä esittelijä, hyvät kollegat, haluaisin ensinnäkin kiittää jäsen Sanders-ten Holtea hänen tekemästään työstä ja todeta olevani iloinen siitä hedelmällisestä yhteistyöstä, jota on tehty parlamentin, neuvoston ja komission kanssa tämän tekstin aikaansaamiseksi, jonka juuri esittelitte meille. Haluan uskoa, että tämä teksti tukee tehokkaasti sitä laadukkaan koulutuksen vahvistamista Euroopassa, johon pyrimme.
Haluaisin valiokuntani eli työllisyys- ja sosiaalivaliokunnan puolesta korostaa erityisesti sitä merkitystä, mikä on kouluopetuksen tai ammattikoulutuksen laadun parantamisella eli sillä, että haluamme ottaa käyttöön välineen, jolla voidaan edistää hyvien toimintatapojen ja työvälineiden vaihtoa, sillä tämä edistää sosiaalista yhteenkuuluvuutta ja työttömyyden torjuntaa.
Nuorten työmarkkinoille pääsy, ennenaikaisen koulun keskeyttämisen ehkäiseminen, kykymme tarjota mahdollisuuksia elinikäiseen oppimiseen sekä uusien teknologioiden käyttömahdollisuudet ovat niitä tavoitteita, jotka täytyy ottaa mukaan korkealaatuiseen koulutusjärjestelmään.
Minun on korostettava kahta näkökohtaa tässä laadun arvioinnissa sellaisena kuin se on esitetty yhteisessä kannassa.
Ensinnäkin tässä prosessissa erotetaan selvästi toisistaan hallinnollinen arviointi ja uudistusprosessi siinä muodossa kuin sen haluamme ja sellaisena kuin se haluamme toteuttaa johon kaikkien sidosryhmien täytyy osallistua, kuten on sanottukin.
Toinen näkökohta, jota haluan korostaa ja jota ei ole kenties otettu huomioon aivan siinä määrin kuin olisimme halunneet.
Kyse on siitä, että emme halua tehdä tästä laadun arviointiprosessista välinettä, jolla koulut asetetaan arvojärjestykseen tai jaetaan eri laatuluokkiin.
Päinvastoin, tällaisen arvioinnin on annettava kaikille kouluille mahdollisuus riippumatta siitä, kuinka erilaisia sen vastaanottamat oppilaat, sen käyttämät menetelmät ja varat ovat muihin kouluihin verrattuna torjua koulun keskeyttämisriskiä, lisätä jokaisen oppilaan opetuksen tasoa, ottaa vastaan kaikenlaisia oppilaita sekä huonoimmat että parhaimmat ehdottamalla opetusmenetelmää, joka on mukautettu jokaisen oppilaan yksilöllisiin ominaisuuksiin ja joka antaa hänelle mahdollisuuden suhtautua oppimiseen oman kehittymisensä näkökulmasta.
Arvoisa puhemies, PPE-DE-ryhmä kannattaa voimakkaasti tätä mietintöä.
Olemme todellakin kannattaneet sitä koko menettelyn ajan.
Harmittelimme, että alussa neuvosto esitti hienoista vastustusta, mutta olemme hyvin tyytyväisiä siihen, että komission jäsenen voimakkaan väliintulon ja esittelijän neuvottelukykyjen ansiosta viime syksynä saavutettiin kompromissi, jota voimme varmasti kannattaa.
Onnittelemme komission jäsentä ja esittelijää heidän työstään tuon tuloksen saavuttamiseksi.
Me kaikki parlamentissa olemme varmasti yhtä mieltä siitä, että koulutus on elintärkeää ja että koulutettu työvoima on Euroopan tulevan menestyksen kulmakivi.
Sen vuoksi kaikki yritykset parantaa koulujemme tasoa on otettava vastaan avosylin.
Olemme yhtä mieltä siitäkin, että koulutus on oikeutetusti yksittäisten jäsenvaltioiden ja alueiden asia.
Tilaa on kuitenkin myös komissiolle, jotta se koordinoi ja parantaa arviointijärjestelmiä, kuten perustamissopimuksessa säädetään, ja olin iloinen huomatessani, että komissio korosti huolellisesti, että tämän olisi perustuttava jäsenvaltioiden väliseen vapaaehtoiseen yhteistyöhön.
Tällä hetkellä on varmasti vaikeaa käydä läpi kaikkien maiden erilaisia tutkintojärjestelmiä ja opetusfilosofioita, jotta saavutettaisiin jonkinlainen puolueeton vertailu maiden opetuksen tasosta.
Entisenä lehtorina olisin itse suhtautunut myönteisesti selkeään ajatukseen siitä, kuinka Britannian opetuksen ja koulutuksen taso kestäisi vertailun muiden Euroopan maiden kanssa.
Tänä globaalina aikana on tärkeää panostaa mahdollisimman laajalti arviointijärjestelmään.
Vertailut Euroopan tasolla osoittavat toivottavasti vahvuuksia, mutta myös heikkouksia, jotka ovat tällä hetkellä piilossa yhteen ainoaan koulutusjärjestelmään rajoittuvan arviointijärjestelmän takana.
Yksi koulutuksen päätavoitteista on vastata työelämän tarpeisiin sekä tarjota eurooppalaisille nuorille kulttuuripohja.
Tässä mietinnössä etsitään tasapainoa näiden molempien alojen tarvitsemien valmistelujen välille.
Mahdollisuus vertailla koulutusjärjestelmiä muiden maiden kanssa johtaa toivoakseni parannuksiin koko Euroopan opetuslaitoksissa, kun koulut oppivat toisilta, jotka eivät ole heti näköpiirissä vaan vähän kauempana.
Jäsen Sanders-ten Holten esittämä näkökohta sosiaalisesta syrjäytymisestä on erityisen järkevä.
Haluaisin nähdä, onko koulupäivän rakenteissa eroja, vaihteleeko rakenne eri osissa Eurooppaa ja tarjoaako se keinoja koulutuksen parantamiseen.
Entä sitten pakollisen liikunnan käyttäminen: onko siitä apua eri maiden koulutusjärjestelmässä?
Onko eri mailla eri rakenteet?
Meitä kaikkia kiinnostaisi tietää, kuinka eri koulutusjärjestelmissä saavutetaan kielitaito kahdessa nykykielessä äidinkielen lisäksi.
Epäilen, että oma maani ei menesty siinä kovin hyvin, mutta ehkäpä menestyisimme paremmin tietotekniikan käytössä.
Lopuksi haluaisin vain sanoa, että esittelijän tarkistukset, joissa kehotetaan lisäämään itsearviointia ja sidosryhmien osallistumista, panevat paikalleen arvokkaan rattaan arviointikoneistoon.
Koulutusjärjestelmässä sisällä olevien mielipide hukkuu usein suuriin siviilihallinnon koneisiin ja byrokratiaan, jolla kouluja pyöritetään.
Meidän on löydettävä keinoja, joilla valta annetaan takaisin kouluille ja vanhemmille ja oppilaille, koska sinne vastuu kuuluisi.
Arvoisa puhemies, kunnioitettu komission jäsen, koulutus on nousemassa yhä keskeisemmälle sijalle eurooppalaisessa strategiassa.
Lissabonin huippukokouksen päätelmissä koulutuksen merkitys korostuu sekä kilpailukyvyn parantamisessa että syrjäytymisen estämisessä.
Onkin luonnollista, että kouluopetuksen laatuun kiinnitetään huomiota myös unionin tasolla, vaikka koulutuksen järjestäminen kuuluukin jäsenvaltioiden vastuulle.
Tarvitsemme eurooppalaista yhteistyötä ja kannustusta koulutuksen kaikilla aloilla.
Koulutuksen laadun järjestelmällinen arviointi on monessa EU-maassa vielä alussa.
Esimerkiksi Suomessa sitä koskevat säännökset tulivat osaksi koululainsäädäntöä kaksi vuotta sitten.
Viime viikolla Helsingissä asiasta valmistunut selvitys osoittaa, että arviointi ei ole vielä kyllin järjestelmällistä, vaikka siinä on lähdetty ripeästi liikkeelle.
Selvityksessä huomautetaan muun muassa ettei perusopetuksessa ja lukiokoulutuksessa ole otettu riittävästi huomioon oppilaiden, heidän vanhempiensa ja koulutuksen järjestäjien yhteistyötä.
Oppilaiden ja kotien mukaan saaminen kannattaa varmasti pitää mielessä.
Koulutusta ei voida tarkastella vain suppeasta kilpailukyvyn näkökulmasta.
Erilaisille lahjakkuuksille tulee antaa tilaa mutta samalla on huolehdittava muidenkin mukana pysymisestä.
Koulutuksella on keskeinen tehtävä tasa-arvoisen ja eheän yhteiskunnan rakentamisessa.
Hyvin järjestetty koulutus merkitsee, että kansakuntien voimavarat ovat parhaassa mahdollisessa käytössä.
Mielestäni koulua on kehitettävä niin, että jokainen oppivelvollisuutensa aloittava lapsi voi kokea onnistumista.
Siksi laadun arvioinnissa ei voida keskittyä vain suppeisiin tulosmittareihin.
Koulutuksessahan on kyse paitsi tietojen ja taitojen karttumisesta, myös koko persoonallisuuden, muun muassa terveen itsetunnon, kehityksestä.
On myönteistä, että yhteinen kanta kouluopetuksen laadun arvioinnista on valmis hyväksyttäväksi näin nopeasti.
Merkittävä ansio siitä kuuluu mietinnön esittelijälle, rouva Sanders-ten Holtelle, komission jäsenelle Redingille ja neuvostolle.
Olemme pääsemässä hyvin eteenpäin tässä tärkeässä asiassa.
Arvoisa puhemies, arvoisa komission jäsen ja arvoisat kollegat, opetus on yksi niistä toimivallan aloista, jotka ovat ja joiden täytyy olla hyvin läheisesti sidoksissa yhteiskuntaelämään.
Tätä toimivaltaa on käytettävä mahdollisimman lähellä kansalaisia, mikä tarkoittaa, että yleistä eurooppalaista opetusjärjestelmää ei tarvita koskaan.
Kuitenkin hyvä opetus on hyvin tärkeää juuri siksi, että opetus on niin tärkeää tiedon siirtämisen ja taitojen hankkimisen lisäksi myös kulttuurin siirtämisen kannalta, kun yksilöstä tehdään osa sosiaalista verkostoa.
Me käytämmekin tähän hyvin paljon rahaa, ja kuitenkin eurooppalaiseen laadunvalvontaan on yhä enemmän tarvetta, ja siksi haluamme mielellämme tukea teitä siinä.
Vanhemmat tietävät, että opetus on suuri ponnistelu heille, lapsille ja opiskelijoille, mutta samalla he toivovat tuloksia.
Aikaisemmin ehkä riitti, että mentiin hyvään kouluun, koska tämä hyvä koulu nautti myös kyseisen henkilön ideologista luottamusta.
Se ei ole riittänyt enää pitkään aikaan.
Vanhemmat haluavat laadukasta opetusta, ja kouluun menevät lapset haluavat myös todellakin oppia siellä sellaista, mikä on tärkeää elämässä.
Kaikki meistä voivat havaita paikan päällä, kuinka tärkeää tämä yhteinen laadunvalvonta on.
Tämä on johtanut joka tapauksessa Flanderissa siihen, että itsearviointia on alettu käyttää runsaasti kouluissa, jotka tuntevat oma-aloitteisesti, että niiden täytyy puolustautua opetusalalla.
Toisaalta yhteinen huolestuneisuus lisääntyy.
Aiemmin esimerkiksi laadunvalvonnasta puhuminen oli Flanderissa jossakin määrin tabu, koska eri opetusjärjestelmissä pelättiin, että se saattaisi aiheuttaa vihamielisyyttä.
Sen ansiosta, että opetuksen laadunvalvontaan pyritään, olemme nyt päinvastoin sitä mieltä, että on olemassa pääsytie tähän suureen Euroopan yhteisöön sekä tämän Euroopan yhteisön työmarkkinoille ja että tästä laadunvalvonnasta tulee yhä enemmän yhteinen huolenaihe.
Voin esittää teille nyt tulokset Flanderin opetusalalla tehdystä kyselystä, jonka avulla haluttiin tarkastella, vastaavatko ala-asteen opetus sekä peruskoulun ja lukion opetus yhteisiä standardeja.
Tässä yhteydessä on silmiinpistävää, kuinka paljon tiedotusvälineet osoittavat asiaan kiinnostusta juuri siksi, että tiedetään, että vanhemmat, opiskelijat ja koko opettajien piiri tarkastelevat hyvin kiinnostuneina tuloksia, koska kaikki koulut ja kaikki opetusjärjestelmät haluavat menestyä, mutta samalla kaikki vanhemmat haluavat, että heidän lapsensa käyvät hyvää koulua.
Olen havainnut, että myös opetusalalla valitetaan resurssien puutetta, koska emme halua pelkästään, että lapsemme oppivat hyvin koulussa, vaan toivomme myös, että koulu on hyvin varustettu, että se on turvallinen ympäristönä ja että toisin sanoen infrastruktuuri on kunnossa.
Sitä varten monissa maissa tarvitaan valitettavasti vielä runsaasti varoja.
Arvoisa puhemies, hyvät kollegat, haluaisin käyttää tilaisuutta hyväkseni ja kiittää esittelijää hänen työstään.
Pidän mietinnön aikaansaamista erittäin myönteisenä ja eurooppalaista yhteistyötä kouluopetuksen laadun arvioinnissa nykyisellä tiedon valtakaudella tärkeänä.
Euroopan koulutusjärjestelmien on varauduttava tietoyhteiskuntaan.
Tieteen ja tekniikan alojen nopea muuttuminen ja kansainvälistyminen vaativat korkealaatuista koulutusta.
Tarvitsemme koulutusjärjestelmän, joka sopeutuu kitkatta nyky-yhteiskunnan nopeaan kehitykseen.
Mitä hyvä koulutus tarkoittaa nykyaikana?
Tietouden ja asiatietojen välittämistä?
Ei ainoastaan tätä!
Korkealaatuisen koulutuksen määrittämisessä pidän ratkaisevana asiana koulutuksen tehtävää yksilön itsensä toteuttamisessa ja hänen vaikuttamisessaan demokraattisen, sosiaalisesti oikeudenmukaisen ja suvaitsevan yhteiskunnan aikaansaamiseen.
Nuorten ihmisten on saatava mahdollisuus hankkia koulussa eri aloja koskevaa, sosiaalista ja yhteiskunnassa selviytymiseen tarvittavaa pätevyyttä.
Kaikilla ihmisillä on oikeus hyvään koulutukseen, myös ulkomaalaisilla ja sosiaalisesti syrjäytyneillä.
Erityisesti he ovat vaarassa joutua sivuun yhteiskunnasta siksi, että he ovat huonommin koulutettuja.
Kehotan Euroopan unionin jäsenvaltioita huolehtimaan siitä, että kaikki voivat saada saman koulutuksen.
Koulutusta saaneiden ja koulutusta vailla olevien välinen sosiaalinen kuilu on poistettava.
Kouluopetuksen laadun arviointia on pidettävä kahdessa suhteessa myönteisenä: ensinnäkin pidän arviointia koulutuksen parantamiseen kannustavana asiana, ja toiseksi se luo tietoisuutta koulutusjärjestelmän laatunäkökohdista.
Euroopan unionin jäsenvaltioiden on tehtävä yhteistyötä kouluopetuksen laadun arvioinnin alalla, koska sillä on oleellinen merkitys työmarkkinapolitiikan ja työntekijöiden EU:n sisällä tapahtuvan vapaan liikkuvuuden kannalta.
Myös kouluopetuksen laadun arvioinnin alalla toimivien organisaatioiden ja järjestöjen olisi oltava yhteistyössä Euroopan tasolla.
Me tarvitsemme eurooppalaisia verkostoja, jotta voimme tukea toinen toistamme ja saada arviointiprosessin ulkoapäin käyntiin.
Koulut, järjestöt ja organisaatiot voivat itse asiassa oppia toisiltaan vaihtamalla tietoja ja kokemuksia, ja ne voivat löytää esimerkillisiä ratkaisuja hyvän koulutuksen järjestämiseksi.
Minä teen parhaani hyvän kouluopetuksen puolesta, jotta työttömyys ja sosiaalinen syrjäytyminen vähentyisivät.
Korkeatasoinen koulutus on sijoitus tulevaisuuteen. Se edistää yhteiskunnan kehitystä, maailman rauhaa ja suvaitsevaisuutta.
Arvoisa puhemies, arvoisa komission jäsen, hyvät naiset ja herrat, jo 5. heinäkuuta kouluopetuksen laadun arvioinnista käydyssä keskustelussa sanoin alustavasti, että nykyajan luokkahuoneissa - eikä ainoastaan luokkahuoneissa - luodaan nuorison tulevaisuuden perusta.
Koulutuksen, toisin sanoen perus-, jatko- ja täydennyskoulutuksen on oltava yksiselitteisesti kaikkien politiikan alueiden keskipisteenä.
Koulutus ei ole itsetarkoitus, vaan nykyisin paitsi taloudellisen myös yksilöllisen olemassaolomme edellytys.
Siirtyminen tietoyhteiskuntaan, talouden maailmanlaajuistuminen, sosiaalinen, demokraattinen ja ekologinen muutos sekä työelämän perusteellinen muuttuminen - johon ennen kaikkea ovat vaikuttaneet uudet teknologiat - ovat kolmannen vuosituhannen suuria haasteita, joihin vastaaminen vaatii uusia ponnisteluja myös koulutuksen alalla.
Sen vuoksi haluan mainita vielä näin Euroopan parlamentin täysistunnossa, että pidän tämän mietinnön aikaansaamista myönteisenä, koska mietinnön tavoitteena on parantaa kouluopetusta ja sen laadun arviointia.
Laatuvertailut - sekä sisäiset että ulkoiset - luovat kilpailua. Jos näin voidaan parantaa eurooppalaisten koulujen opetuksen laatua ja jos lisäksi kyetään vastaamaan kolmelta taholta eli tietoyhteiskunnasta, maailmanlaajuistumisesta ja nopeasta tieteellisestä ja teknologisesta muutoksesta kumpuaviin haasteisiin, tämä mietintö on täyttänyt tehtävänsä.
Se on silloin antamassa uusia virikkeitä koulutusponnisteluille, ja samalla Euroopan tasolla on otettu merkittävä askel eteenpäin. Pyrkikäämme sen vuoksi vaikuttamaan siihen, että hyviä tuloksia saavutetaan täytäntöönpanoa koskevalla kertomuksella, joka komission on esitettävä Euroopan parlamentille joka kolmas vuosi.
Saanen vielä lopuksi sanoa jotain eräästä koulutuksen tulevaisuutta koskevasta perusluonteisesta asiasta, koska olen juuri tullut Itävallan kansanpuolueen valtakunnallisesta koulutussymposiumista.
Koulutus on enemmän kuin taito tehdä asioita.
Koulutuksen tavoitteeksi on asetettava nuoren ihmisen koko persoonallisuuden kehittäminen.
Tähän kokonaispersoonallisuuden muotoutumiseen kuuluvat perustietämys, valmiudet ja kyvyt, arvojen välittäminen, taiteellinen ja luova koulutus sekä terveys- ja urheilukasvatus.
Toiseksi haluaisin sanoa, että hyvä tietopohja, joka sisältää tärkeitä asioita ja jättää pois vähemmän tärkeitä, on koulutuksen perustana vielä 2000-luvullakin.
Sen vuoksi ei riitä, että sanotaan, että tietämys ja tiedot on vain haettava Internetistä.
Jos ei ole perustietämystä, ei voi myöskään tietää, mistä tietoja haetaan.
Tähän perustietämykseen kuuluvat niin sanotut akateemiset taidot, lukeminen, laskeminen ja kirjoittaminen.
Uudet tekniikat luovat uusia mahdollisuuksia hankkia tietämystä ja käyttää akateemisia taitoja.
Vain sellainen henkilö, jolla on riittävä perustietämys, voi nykyisenä tietojen räjähdysmäisen kasvun aikana käsitellä tietoja oikein, jäsentää ja eriyttää niitä.
Tällä mietinnöllä on sen vuoksi tärkeä tehtävä tuoda tietämyksen merkitys politiikkamme eri alueiden keskipisteeseen.
Arvoisa puhemies, myös minä haluaisin onnitella niitä, jotka ovat olleet vastuussa siitä, että mietintö on saatu tähän vaiheeseen.
Laatu, kuten olemme kuulleet, voi olla ongelmallinen käsite koulutuksessa, etenkin kun tarkastellaan mitä tahansa arviointimuotoa.
On tiettyjä alueita, kuten luku- ja kirjoitustaito sekä laskutaito, joilla voidaan saada jonkinlainen käsitys siitä, mitä on saavutettu.
On kuitenkin monia kansainvälisiä tutkimuksia, joissa on ilmennyt vaikeuksia, kun ruvetaan tekemään suoria vertailuja, koska opetussuunnitelmat, lähestymistavat ja taustaolettamukset siitä, mitä tarkoittaa hyvä koulutus, ovat erilaisia.
On välttämätöntä, että koulutusta ei sekoiteta ammattikoulutukseen.
Koulutuksen päätavoite ei ole valmistaa ihmisiä työmarkkinoille vaan valmistaa heitä kaikin tavoin tyydytystä tuottavaa elämää varten.
Yhä joustavammassa tai epävarmemmassa työympäristössä ihmiset joutuvat turvautumaan sisäisiin voimavaroihinsa monta kertaa elämänsä aikana, ja sosiaalinen yhteenkuuluvuus on osittain riippuvaista sellaisesta henkilökohtaisesta joustavuudesta.
Meidän on vain katsottava, mitä tapahtuu niille, jotka saavat potkut töistä tai jotka syrjäytyvät työmarkkinoilta.
Joten kun arvioimme koulutuksen laatua, haluamme nähdä, osaammeko kehittää ihmisiä, joilla on hyvä itsetunto ja itseluottamusta, jotka osaavat viestiä tehokkaasti, jotka osaavat etsiä tietoa rivien välistä, jotka osaavat kyseenalaistaa asioita, jotka osaavat työskennellä sekä ryhmässä että itsenäisesti ja jotka ovat luovia, kekseliäitä ja ymmärtävät avaraa maailmaa ja oman vastuunsa siitä.
Olen myös sitä mieltä, että kun tarkastelemme koulutuksen laatua, meidän on nähtävä, tarjoaako se todella yhtäläiset mahdollisuudet kaikille järjestelmässä mukana oleville, vai tekeekö se yhtä paljon kuin yhteiskunta sulkeakseen ihmisiä ulkopuolelle heidän huonon taustansa tai värinsä tai minkä tahansa muun perusteella.
Joten vertailuissamme ja esikuva-analyysissamme meidän on katsottava kapeita vertailutaulukko-lähestymistapoja kauemmas.
Loppujen lopuksi jokainen liigassa pelaava jalkapallojoukkue on riippuvainen siitä, miten paljon on sijoitettu kaikkein parhaisiin pelaajiin ja miten heidät on valittu.
Se ei välttämättä paranna kaikkien suoritusta.
Olen iloinen nähdessäni, että tunnustamme, kuinka tärkeää on ottaa oppilaat itse mukaan koulutusjärjestelmämme kehittämiseen ja arviointiin.
Emme voi odottaa kehittävämme täysin kypsiä ja vastuullisia yksilöitä, ellei heitä rohkaista olemaan rakentavia ja ilmaisemaan hyvin ajatuksiaan tästä heidän elämänsä tärkeästä osasta.
Onhan kunnollinen koulutus yhdessä koettava seikkailu, ja me tiedämme, että meillä on toisiltamme paljon opittavaa.
Sen vuoksi suhtaudun myönteisesti tähän mietintöön.
Arvoisa puhemies, arviointi ei yleensä ja etenkään koulutuksen arviointi ei ole neutraali menettely.
Arvioinnin tarkoituksena on aina valvoa, kuinka arvioitava pystyy vastaamaan valvojan ennakolta määrittelemiin tavoitteisiin, ja valvoja määrittelee sekä arviointikriteerit että seuraukset siitä, että ne jäävät täyttymättä.
Jäsenvaltioiden yhteistyö koulutuksen arvioinnissa tulee olemaan tärkeä väline, jolla puututaan jäsenvaltioiden koulutusjärjestelmiin tavoitteena edistää koulutusmallia, joka on hyvin kaukana kattavasta, laadullisesti ja määrällisesti laajasta yleisestä koulutuksesta.
Tämä malli on lisäksi hyvin kaukana periaatteesta, että kaikille turvataan yhtäläiset mahdollisuudet.
Se on halpa, mutta se palvelee suurpääomaa, joka tarvitsee halpaa ja ennen kaikkea tottelevaista työvoimaa, joka on täysin sopeutettu pääoman tarpeisiin.
Tämä politiikka johtaa yleissivistyksen heikentymiseen ja edistää ammattikoulutusta, joka tuottaa kertakäyttöisiä työntekijöitä, ja lisäksi yleissivistys korvataan loppumattomalla elinikäisen oppimisen prosessilla.
Lisäksi se johtaa siihen, että heikommat, yleensä köyhät oppilaat, jäävät pois systemaattisen koulutuksen piiristä ja siirtyvät muita heikkotasoisemman ammattikoulutuksen piiriin, kuten on tapahtunut Kreikassa, jossa lukio-oppilaitten määrä pieneni muutamassa vuodessa 35 prosenttia niin sanotun koulutusuudistuksen jälkeen.
Arviointia pyritään käyttämään myös eräänlaisena vipuna, jolla koulu sysätään markkinavoimien armoille, jolloin parhaat koulut saavat parhaat oppilaat ja opettajat sekä eniten rahoitusta.
Tämä johtaa siihen, että useimpien koulujen taso laskee varsinkin työläisalueilla ja maaseudulla.
Lisäksi itsearviointimenettelyllä yhteiskunnan vastuu koulutuksen laadusta siirretään opettajille, oppilaille ja vanhemmille.
Jos meitä todella kiinnostaa koulutuksen laatu, emme kiinnitä huomiota arviointimenettelyihin, vaan kaikkien ihmisten sivistystason parantamiseen.
Keskustelu siitä, miten arviointi pitäisi suorittaa, on hyödytöntä ja harhauttavaa.
Mielekästä olisi keskustella itse ongelman ytimestä: millaisia ihmisiä ja millaiseen yhteiskuntaan koulu valmentaa?
Jos nykyistä koulua arvioidaan tällä kriteerillä, voimme varmasti päätellä, että se on hyvin kaukana työntekijöiden ja yhteiskunnallisen edistyksen todellisista tarpeista.
Arvoisa puhemies, suhtaudun myönteisesti tähän asiakirjaan ja kannatan täysin Euroopan parlamentin ja neuvoston päätöstä edistää yhteistyötä ja laadun arviointia kouluopetuksessa.
Suhtaudun erityisen myönteisesti sosiaalisen yhteenkuuluvuuden korostamiseen.
Koulutus on tärkeä, todella ratkaiseva osa yhteiskuntaa.
Koulutuksemme vaikuttaa meidän kaikkien elämään sekä yhteisöihimme.
Tuoreissa selonteoissa, kuten me Yhdistyneestä kuningaskunnasta tulevat tiedämme, on ollut taipumus kritisoida hyvin nuorten lasten opetusta, koska se voisi osoittautua vahingolliseksi.
Sen vuoksi olisi hyvä verrata ja asettaa vastakkain erilaisia eurooppalaisia malleja, tietyissä rajoissa tietenkin, kuten kollegani Lambert jo korosti.
Esimerkiksi Espanjassa sosiaalista yhteenkuuluvuutta ja persoonallisuuden kehitystä, ryhmätöitä ja integraatiota pidetään hyvin tärkeinä.
Näitä pidetään varhaisessa iässä teoreettisia tietoja tärkeämpinä.
Olen myös täysin yhtä mieltä integraation parantamisesta vanhempien, oppilaiden, opettajien ja niiden monien yhteisön jäsenten välillä, jotka oikeutetusti haluavat tehdä osansa koulutuksen ja sen kehityksen eteen ja saavuttaa sen tuloksena ajatuksen koulusta yhteisönä.
Tämä tarjoaa myös erinomaisen mahdollisuuden kannustaa eri alueiden kouluja jakamaan hyviä toimintatapoja.
Kumppanuudet eri maiden välillä ovat hyvin tärkeitä, kuten ovat itse asiassa kumppanuudet eivät vain maiden välillä vaan myös maaseutu- ja kaupunkialueiden välillä.
Tämä on osa erittäin tärkeää kumppanuuskäsitettä ja -filosofiaa, joka on hyvin tunnettu Euroopassa ja joka osoittautuu parhaillaan melkoiseksi menestykseksi kaikkialla yhteisöissämme.
Verkottuminen on hyvin tärkeää.
Korostan, että hyvien toimintatapojen jakamisen ja tiedon jakamisen eri koulujen välillä Euroopassa ei pitäisi kehittyä kilpailukäytännöksi.
Meidän olisi hinnalla millä hyvänsä koetettava estää kaikki yritykset luoda eurooppalaista koulujen vertailutaulukkoa, jollainen Yhdistyneessä kuningaskunnassa jo on ja joka on osoittautunut niin vahingolliseksi.
Suhtaudun mietintöön myönteisesti, se on myönteinen asiakirja, sellainen, jonka varaan voimme rakentaa luodaksemme parempia koulutusverkostoja Euroopan unioniin.
. (FR) Arvoisa puhemies, hyvät parlamentin jäsenet, uusi vuosi on vasta alkanut, ja mielestäni voimme vielä toivoa, että tämän uuden vuoden aikana toteutuu se, mitä toivoitte itsellenne ja läheisillenne.
Meille täällä Euroopan parlamentissa ja komissiossa toivon sitä, että voimme jatkaa työtä yhtä erinomaisen yhteistyön merkeissä kuin tähänkin asti.
Tänään on tarkoitus tarkastella ehdotusta kouluopetuksen laadun arvioimisesta.
Tämä ehdotus on jo päässyt tiensä päähän ja Euroopan parlamentti on tehnyt työtä sen hyväksi koko ajan.
Haluaisinkin kiittää parlamenttia siitä, että siitä on ollut todella paljon apua.
Se on osoittanut poliittista tahtoa edetä tällä tiellä, joka ei ole aina ollut kovin tasainen, ja se on myös tehnyt useita myönteisiä ehdotuksia, joita ollaan vuosien kuluessa pystytty soveltamaan käytäntöön.
Haluan kiittää aivan erityisen lämpimästi esittelijä Sanders-ten Holtea hänen erinomaisesta työstään, jonka hän on tehnyt todella lyhyessä ajassa, ja haluaisin kiittää myös koko kulttuurivaliokuntaa.
Käsissänne on suositusehdotus, joka käsittelee, kuten jotkut teistä sanoivat, keskeisiin poliittisiin tavoitteisiimme liittyvää avainkysymystä: voimmeko taata kouluopetuksen laadun parantamisen, ja jos voimme, mitä meidän pitäisi tehdä, jotta Eurooppa voisi antaa tätä varten tarvittavan sysäyksen sekaantumatta kuitenkaan jäsenvaltioiden koulujärjestelmiin, jotka kuuluvat opetusministeriöiden toimivaltaan.
Kuten tiedätte, olemme jo kulkeneet melko pitkän matkan tähän suuntaan, sillä laaja kouluopetuksen laadun arviointia koskeva pilottiprojekti käynnistettiin kouluvuoden 1997 alussa ja tähän projektiin osallistui yli sata yläastetta ja lukiota 18 maassa.
Ehdotus suositukseksi perustuu hyvin pitkälti niihin päätelmiin, joita olemme yhdessä tehneet tästä kokemuksesta.
Suosituksessa on kaksi keskeistä näkökohtaa.
Ensinnäkin arviointi laadun parantamisen välineenä, jolloin tavoitteena ei ole määritellä, kuka on luokan paras ja kuka sen huonoin oppilas, vaan ainoastaan edistää sitä, että kaikki voisivat olla luokan parhaita.
Toinen on eurooppalaisen yhteistyön merkitys tällä alalla.
Tämä on yksi niistä asioista, jotka osaamme hyvin, ja sen olemme myös osoittaneet.
Tässä mielessä ehdotuksessa kehotetaan itsearviointiin, ulkoiseen arviointiin, kaikkien sidosryhmien osallistumiseen koko arviointiprosessiin, jotta koulujen kykyä oppia toisiltaan voitaisiin edistää siten, että pystyttäisiin tunnistamaan kaikkein tehokkaimmat hyvät toimintatavat ja arviointivälineet.
Komissio ei pyri toimimaan tässä prosessissa mitenkään määräävässä asemassa, vaan ainoastaan moottorina, kuten yleensä.
Komissio kannustaa koulujen välistä eurooppalaista yhteistyötä ja edistää niiden verkottumista Euroopan tasolla.
Lisäksi komissio pyrkii luomaan tietokannan, joka sisältää koulujen itsearvioinnissa käytettäviä välineitä, joita kaikki asianomaiset sidosryhmät voivat käyttää.
Juuri tätä meiltä pyydettiin Lissabonin Eurooppa-neuvostossa.
Jos nimittäin haluamme, että eurooppalainen yhteiskunta on tietoyhteiskuntana maailman kärjessä, on selvää, että kaikissa jäsenvaltioissamme, kaikilla alueillamme ja kaikissa kylissämme kouluopetuksen erittäin korkean laadun on pystyttävä takaamaan yhteiskunnallisen tasa-arvoisuuden olemassaolo.
Olen täysin samaa mieltä siitä, mitä kollegamme Karas sanoi: nykyajan kouluissa rakennetaan yhteiskuntaamme sekä yhteiskuntamme menestystä tulevaisuudessa.
Tältä kannalta tarkasteltuna meidän velvollisuutemme on tarjota kouluille tarvittavat työkalut ja toimia siten, että kouluissa kaikki oppivat toinen toisiltaan, jotta järjestelmä voisi kehitytä kaikkialla ja että väliinputoajia ei olisi.
Juuri tämä on tavoitteemme tietoon perustuvassa yhteiskunnassa.
Emme voi sallia sitä, että vähintään 20 prosenttia oppilaista on väliinputoajia sen vuoksi, että he eivät ole saaneet asianmukaista opetusta voidakseen selviytyä yhteiskunnassa.
Tässä asiassa olen samaa mieltä niiden parlamentin jäsenten kanssa, jotka sanoivat, että oppilaat täytyy valmistaa ensin elämään yhteiskunnassa ja vasta sen jälkeen työmarkkinoilla.
Tämä on lisäksi valtavan suuri epäkohta yhteiskunnassa, joka tarvitsee kaikkia inhimillisiä voimavarojaan voidakseen kehittyä.
Hyvät kollegat, teemme näitä laadun analysointiin liittyviä ehdotuksia yhdessä opetusministeriöiden kanssa juuri siksi, että voimme antaa tämän mahdollisuuden kaikille nuorille, sillä jos heidän opetuksensa on korkealaatuista, heillä on mahdollisuudet selvitä yhteiskunnassa ja saada myös töitä.
Tämän vuoksi haluaisin kiittää vielä kerran teitä, hyvä esittelijä, samoin kuin kulttuurivaliokuntaa, sekä kaikkia parlamentin jäseniä, jotka ovat halunneet auttaa meitä tässä tehtävässä.
Haluaisin sanoa, että koska koulutusasioita käsittelevä neuvosto käsitteli arvioinnin ja laadun ensisijaisina aiheina, Sokrates-ohjelman kuudennen toiminnan puitteissa on järjestetty tätä hyvin tarkoin määriteltyä alaa koskeva tarjouskilpailu.
Tämän ansiosta voidaan tehdä vertailevia tutkimuksia ja luoda asiasta vastaavien toimielinten välisiä verkostoja.
Haluaisin sanoa myös, että puheenjohtajavaltio Ruotsi järjestää tätä aihetta käsittelevän konferenssin Karlstadissa huhtikuun alussa, ja että seuraava puheenjohtajavaltio Belgia on jo suunnitellut niitä toimia, joita se aikoo toteuttaa tällä alalla puheenjohtajakautensa aikana.
Hyvät parlamentit jäsenet, olette siis varmaan ymmärtäneet, ettei tämä ole viimeinen kerta, kun puhumme tästä asiasta, ja että tulen säännöllisin väliajoin kertomaan teille yksityiskohtaisesti asioiden kehittymisestä, jonka me kaikki toivomme olevan myönteistä.
Paljon kiitoksia, jäsen Reding.
Keskustelu on päättynyt.
Äänestys toimitetaan huomenna klo 12.00.
Maailman kulttuuri- ja luonnonperintö
Esityslistalla on seuraavana Veyracin laatima kulttuuri-, nuoriso-, koulutus-, tiedonvälitys- ja urheiluvaliokunnan mietintö (A5-0382/2000) maailman kulttuuri- ja luonnonperinnön suojelemista koskevan yleissopimuksen täytäntöönpanosta Euroopan unionin jäsenvaltioissa (2000/2036(INI)).
. (FR) Arvoisa puhemies, arvoisa komission jäsen, hyvät parlamentin jäsenet, on hyvin tavanomaista sanoa, että perintö ja sen suojeleminen ovat eurooppalaista identiteettiä määrittäviä tekijöitä.
Se on ehkä tavanomaista, mutta silti se pitää paikkansa. Perintö on yksi kansalaistemme kulttuurin näkyvimmistä ja läheisimmistä osatekijöistä.
Se on osa heidän jokapäiväistä ympäristöään ja heidän omaa identiteettiään.
Se vahvistaa tunnetta Euroopan unioniin kuulumisesta, koska sen avulla voimme tunnistaa yhteiset juuremme.
Perinnön suojeleminen on siis elintärkeää siksi, että se usein tuhoutuu ajan myötä, mutta myös siksi, että sitä uhkaavat myös uudenlaiset vaarat, kuten ilmansaasteet, järjestäytymätön kaupungistuminen, väestöpaineet ja ikävä kyllä myös monet muut vaarat.
Euroopan parlamentti on suhtautunut tähän asiaan hyvin vakavasti, se on nimittäin antanut vuosina 1982 ja 1988 asiaa koskevat päätöslauselmat, jotka sisältävät suosituksia toimista, joita tällä alalla pitäisi toteuttaa.
Nyt minusta on tärkeää tarkastella, mikä on tämänhetkinen tilanne tässä kysymyksessä, kun otetaan huomioon toissijaisuusperiaate ja Euroopan unionin kehittyminen jäsenvaltioiden lisääntymisen seurauksena.
On syytä palauttaa mieliin Unescon yleissopimuksen tavoite. Sopimuksen tarkoituksena on suojella perintöä eikä vain lisätä sitä arvostettuun luetteloon.
Edellisen kerran kohteita valittiin Maailmanperintöluetteloon vuoden 2000 joulukuussa, ja nyt siinä on 690 kohdetta, joista 208 sijaitsee Euroopan unionin alueella.
Näistä 208 kohteesta 192 kuuluu kulttuuriperintöön, 11 luonnonperintöön ja 5 on näiden yhdistelmiä.
Se, että Euroopan unioni on tässä luettelossa etuoikeutetussa asemassa koska sen alueella on lähes kolmannes näistä kohteista on helposti selitettävissä sillä, että Eurooppa on osallistunut merkittävästi maailman sivilisaation kehitykseen.
Jotta eri perintökohteiden luokat ja jäsenvaltiot olisivat tasapainoisemmin edustettuina luettelossa, Unesco on laatinut yleisen strategian sekä toimintasuunnitelman sen toimeenpanemiseksi.
Mielestäni olisi toivottavaa, että parlamentti suosittelisi niitä jäsenvaltioita, joiden kohteita listalla on jo paljon, vähentämään luetteloon ehdotettavien kohteiden määrään.
Mielestäni on johdonmukaista, että nämä valtiot auttavat tekemään Maailmanperintöluettelosta edustavamman sekä maantieteellisesti että sisällöllisesti.
Kun tämä mietintö hyväksyttiin parlamentin kulttuurivaliokunnassa, siitä poistettiin pienellä enemmistöllä kaksi tähän itsesääntelyyn liittyvää säännöstä.
Hyvät jäsenet, minun mielestäni nämä säännökset pitäisi kuitenkin ottaa uudelleen mukaan, ja olen jättänyt kaksi tätä asiaa koskevaa tarkistusta PPE-ryhmän puolesta.
Toinen ehdotus, joka nousi esille tämän mietinnön yhteydessä, liittyy eurooppalaisen luettelon laatimiseen. Unescon näkemys perinnöstä on maantieteellinen, ja kun näkemys on maantieteellinen, kohteen määritelmä on tietyllä tavalla rajattu.
Esimerkiksi kohteeksi voidaan luokitella satama, mutta laivoja ei kuitenkaan oteta huomioon, tai sitten kohteeksi luokitellaan rautatehdas, mutta sen käyttämät materiaalit jätetään ottamatta huomioon.
Mielestäni Euroopan, Euroopan unionin, pitäisi itse omaksua dynaaminen näkökulma.
Se voisi puuttua perinnön dynaamisuuteen, ja tällä tavoin eurooppalainen luettelo voisi myötävaikuttaa kehitykseen.
Sen avulla voitaisiin arvostaa enemmän sellaisia kohteita, jotka ovat merkittäviä laajemmalti kuin pelkästään kansallisesti, olematta kuitenkaan yleismaailmallisesti merkittäviä.
Tällä tavoin Eurooppaa voisi tulla lähemmäs kansalaisia auttamalla heitä tiedostamaan yhteisen kulttuuriperintömme.
Perintöä joudutaan usein entisöimään.
Komission olisi syytä tutkia kulttuuriperinnön entistäjien tilannetta jäsenvaltioissa, jotta nämä järjestäisivät entistäjän ammatin koulutuksen entistämistöiden laadun varmistamiseksi.
Korkealaatuinen entistäminen edellyttää riittävää rahoitusta, eikä välttämätön taloushallinto saa aiheuttaa vahinkoa työn laadulle.
Olisi myös toivottavaa, että komissio tutkisi yhdessä Euroopan neuvoston ja Unescon kanssa mahdollisuutta vahvistaa oikeudelliset ja verotusjärjestelyt, jotka helpottavat kulttuuri- ja luonnonperinnön suojelemisen sponsorointia.
Tämä näkökohta voitaisiin ottaa huomioon myös pohdittaessa Euroopan verotuksen yhdenmukaistamista.
Perinnön suojeleminen edellyttää meiltä jatkuvaa seurantaa.
Meidän velvollisuutenamme on välittää tämä perintö tuleville sukupolville.
Euroopan nuorison on pystyttävä tunnistamaan siinä itsensä, jotta se voisi rakentaa tulevaisuuttaan ja ymmärtää paremmin eurooppalaista identiteettiään.
Kun ihminen tuntee olevansa eurooppalainen, eikö se perustukin enemmän kulttuuritekijöihin kuin taloudellisiin ja yhteiskunnallisiin asioihin?
Lopuksi esitän sen lausahduksen, jonka, kuten te kaikki tiedätte, esitti alun perin yksi merkittävistä Euroopan unionin perustajista: jos voisin aloittaa alusta, aloittaisin kulttuurista.
Tämän lauseen olisi voinut lausua Haydn, kun hän sävelsi Lontoossa, Vinci, kun hän maalasi Amboisessa, tai myös Byron kuollessaan Missolonghissa.
Kyse on siitä tunteesta, siitä onnesta, jota me jokainen tunnemme, kun satunnaisesti unionissa matkustaessamme voimme ihastella tiellemme osuvia aarteita ja tuntea ylpeyttä siitä, että koska Euroopan unioni on olemassa, me voimme nyt olla näiden aarteiden vaatimattomia omistajia ja myös huolehtia niiden pysyvyydestä.
Arvoisa puhemies, arvoisa komission jäsen, maailman kulttuuriperintö - kuulimme juuri sitä koskevia lukuja - on jakautunut suhteellisen epätasaisesti.
Suurin osa kohteista sijaitsee täällä Euroopassa, mistä voimme olla hyvin ylpeitä. Toisaalta se myös osoittaa, että monenlaista epätasapainoisuutta esiintyy.
Myös esiteltäviksi valittujen kohteiden - toisin sanoen Maailmanperintöluetteloon otettujen kohteiden - määrä suhteessa siihen, mitä maailmassa on tarjolla, on hyvin pieni. Se on kuin pisara kuumalle kivelle, sillä on paljon enemmän paikkoja, jotka ansaitsisivat tuon aseman ja vastaavan tuen.
Tämä ei tee päätöksentekoa eikä valintamenettelyä yhtään yksinkertaisemmaksi.
Hyväksymättä jäävien kohteiden määrä on suurempi kuin hyväksyttyjen. Olenkin sitä mieltä, että myös arviointiperusteet on välttämätöntä määrittää uudelleen.
Kulttuuriperinnön monimuotoisuus korostaa alueellista identiteettiä. Sen vuoksi vastuu ja asiasta huolehtiminen on ensisijaisesti alueiden tehtävä, joskin ulkopuolisten, kuten Euroopan unionin ja monien muiden vastuutahojen, tukea varmasti tarvitaan.
Tähän alueelliseen vastuuseen kuuluvat muun muassa kotiseututyö ja perinteiden säilyttämiseksi tehtävä työ, alueiden kehittäminen ja muu vastaava toiminta.
Mielestäni nämä ovat arviointiperusteita, joista ratkaisut on ensisijaisesti tehtävä juuri alueilla.
Maailman kulttuurikohteilla on alueellista kehitystä laajempi merkitys.
Ne ovat kulttuuriaarteita, todisteita ratkaisevista muutoksista ja luonnon ainutlaatuisuudesta.
Niillä on ainutlaatuinen yleismaailmallinen arvo.
Rakennustaiteellinen kulttuuriperintö, kulttuurimaisema ja kaupunkien kulttuuriperintö kuuluvat yhteen. Ne kaikki ovat kuitenkin epätäydellisiä, jos niihin ei sisälly monumentteja myös uusimman ajan historiasta, esimerkiksi työelämästä, työelämän kehityksestä, tehtaiden ja koneiden muotoutumisesta ja muusta vastaavasta.
Ne kuvastavat asiakirjaamme liittyvän työprosessin kehitystä yhtä lailla kuin minkä tahansa maailman ilmiön kehitystä.
Sen vuoksi arkkitehtonisten löytöjen ryöstely ja sosiaalisten laitosten jälkien harkitsematon tuhoaminen on pysäytettävä.
Tekniikan nopea kehitys ja ympäristön muuttuminen osoittavat yhä selvemmin, miten tärkeää on ymmärtää luonnonperinnön merkitys ja kantaa vastuuta. Tämä merkitsee sitä, että esimerkiksi aluesuunnitteluun ja maankäyttötarkoituksen muuttamiseen on sisällytettävä entistä vahvemmin vastuu kulttuuriperinnön säilyttämisestä.
Maailman kulttuurikohteiden valinnassa on sen vuoksi kiinnitettävä entistä enemmän huomiota historiallisten kohteiden, uskonnollisten muistomerkkien, esihistorian ja uusimman historian eri uskontojen sekä luonnonperinnön väliseen tasapainoon ja muutettava arviointiperusteita tämän mukaisesti.
Kulttuuriperinnön säilyttämiseen liittyy paitsi suuri vastuu myös suuria kustannuksia.
Sen vuoksi on etsittävä mahdollisuuksia helpottaa rahoitusta, on pohdittava uudestaan säädösten ja verotuksen keinoin vaikuttamista ja saatava myös taloudelliset tukijat tiedostamaan paremmin tämä vastuu.
Arvoisa puhemies, Euroopan unionin ja tämän parlamentin on työskenneltävä sellaisten asioiden parissa, jotka ovat olennaisia Euroopan yhteistyön kannalta, jotka luovat vahvemman ja olennaisiin asioihin keskittyvän Euroopan, ja meidän on todellakin varottava sitä, että emme ota hoitaaksemme sellaisia tehtäviä, jotka kuuluisivat pikemminkin jäsenvaltioille.
Kulttuuriperinnön suojeleminen on tärkeää, ja unionin yhteinen kulttuuriperintö muodostuu sen moninaisuudesta.
Sitä meidän on puolustettava joka ikisessä jäsenvaltiossa, sillä se on merkittävä ja olennainen tehtävä.
Pidän sen vuoksi tätä mietintöä tarpeettomana.
Toissijaisuusperiaatteeseen vedoten olen sitä mieltä, että kulttuuriperinnön suojeleminen on jäsenvaltioiden tehtävä.
Jäsenvaltiot ovat tähän asti osallistuneet maailman kulttuuri- ja luonnonperintöä koskevan yleissopimuksen täytäntöönpanoon esittämällä pyyntöjä - lukuisia pyyntöjä - siitä, että liitetään sellaisia arvoalueita Unescon luetteloon, joilla on erityistä maailmanlaajuista merkitystä.
Luettelossa esiintyy todennäköisesti aivan liian monia eurooppalaisia kohteita, ja esittelijän tavoin olen sitä mieltä, että meidän olisi ehkä oltava hieman vaatimattomampia.
Mielestäni ei ole selvää, että meillä olisi oltava erityinen Euroopan kulttuuriperintöä koskeva luettelo, enkä ole myöskään sitä mieltä, että komission olisi välttämättä tehtävä enemmän töitä osuuden yhdenmukaistamiseksi, kuten monet ovat toivoneet.
Olen sen vuoksi esittänyt liberaaliryhmän puolesta useita tarkistuksia, joiden mukaan parlamentin on kehotettava jäsenvaltioita, eikä komissiota, käynnistämään välttämätön yhteistyö yhdessä Unescon ja Euroopan neuvoston kanssa.
Olen tehnyt niin toissijaisuusperiaatetta kunnioittaakseni ja teen niin myös viitaten niihin sanoihin, jotka komission puheenjohtaja Romano Prodi lausui parlamentissa viime vuonna: "Let us remember how often we have been made into a laughing stock because we deal with things that are absolutely ridiculous, which defy common sense and conflict with the interests of our population." (Älkäämme unohtako, miten usein olemme joutuneet naurunalaisiksi sen vuoksi, että työskentelemme täysin naurettavien asioiden parissa, jotka ovat terveen järjen vastaisia ja jotka ovat ristiriidassa väestömme etujen kanssa.)
Mielestäni kyse on nyt sellaisesta asiasta, jossa voisimme helpottaa hieman unionin työtaakkaa.
Arvoisa puhemies, meidän täytyy onnitella kulttuurivaliokuntaa, joka teki aloitteen mietinnön laatimiseksi siitä, kuinka voimme suojella Euroopan unionissa kulttuuri- ja luonnonperintöä, ja meidän täytyy onnitella myös esittelijää hänen ajatuksistaan ja toimista, joista olen useimmista samaa mieltä.
Siirtyäkseni siihen, mitä edellinen kollega sanoi, tietenkin jokaisella unionin jäsenvaltiolla on oma politiikkansa näissä kysymyksissä.
Selvästikään tässä ei ole kyse siitä, että korvaisimme valtioiden politiikan.
On kuitenkin olemassa suuri tarve sille, että muotoilemme yleisnäkemyksen, politiikan unionin tasolla.
Syy on selvä, sillä kaikki unionin politiikat vaikuttavat merkittävästi kulttuuri- ja luonnonperintömme säilymiseen ja sen arvostuksen lisääntymiseen, yleensä kuitenkin pikemmin kielteisesti, arvoisa puhemies.
Unioni rahoittaa rakennerahastojen kautta usein esimerkiksi hankkeita ja interventioita, jotka aiheuttavat tuhoa tai merkittäviä muutoksia kulttuuri- ja luonnonperinnön kannalta tärkeille muistomerkeille, paikoille tai muille asioille.
Jo pelkästään Kreikasta voisin, surullista kyllä, luetella monia esimerkkejä.
Suurella vaivalla saimme pelastettua jonkin aikaa sitten Dodonan antiikin teatterin, jonka viereen uhattiin rakentaa Egnatia-moottoritie, joka olisi jopa estänyt katselijoita kuulemasta esityksiä.
Monien järjestöjen painostus johti siihen, että tapaus, jossa Kykladien saarille aiottiin rakentaa voimalinjan pylväitä, vietiin valtioneuvostoon, ja maani korkein hallinto-oikeus tunnusti jälleen kerran ennakkotapauspäätöksellään näiden saarten maiseman esteettisen arvon.
Arvoisa puhemies, tällä hetkellä on avoinna soutustadionin rakentaminen olympialaisia varten Shiniaan, Marathoniin, joka on ensiarvoisen tärkeä historiallinen paikka koko Euroopalle ja joka on lisäksi erittäin tärkeä vesialuetyyppi ja sisältyi alun perin Natura 2000 -ohjelman luetteloihin, arvoisa puhemies.
Haluaisimme pelastaa sen, mutta emme tiedä, miten.
Avoin kysymys on myös uuden Akropolis-museon rakentaminen Akropoliin ja Parthenonin läheisyyteen aikaisempien arkeologisten jäänteiden päälle, mikä ei uhkaa ainoastaan näitä jäänteitä vaan myös koko paikan esteettistä ulkoasua ja lähestymistä maailmankuululle kukkulalle ja Parthenonin muistomerkille.
Näillä ja monilla muilla tapauksilla on yksi yhteinen piirre: niihin haetaan yhteisön rahoitusta, tai ne ovat jo saaneet sitä.
On siis selvää, miksi kannatan lämpimästi erityisesti niitä päätöslauselman kohtia, joissa vaaditaan komissiota selvittämään aina hankkeen rahoituksen yhteydessä vaikutukset kulttuuri- ja luonnonperinnölle, jonka historiallisen ja esteettisen arvon pitää ilmetä myös hankkeiden valintakriteereissä.
Arvoisa puhemies, De Veyracin mietinnössä pyritään erityisesti laajentamaan perinnön käsitettä ja kansallisen perinnön valintakriteerejä.
UEN-ryhmä äänestää tämän mietinnön puolesta.
Kukaan ei voi kiistää sitä, etteikö olisi tärkeää laajentaa tätä käsitettä koskemaan sellaisia tekijöitä, jotka eivät ole vain muistomerkkejä, luonnonperintöä tai irtainta perintöä.
On selvää, että suuri osa kansatieteellisestä tiedosta voidaan kerätä ja että sitä voidaan suojella maailmanperintönä.
Voidaan korostaa sen musiikkiperinnön tai suullisesti säilyneen kirjallisuusperinnön merkitystä, joiden keräämis-, analysointi- ja suojelutyö on monessa maassa vielä tekemättä.
Tämä perintö, joka ei vastaa sitä perinnön tavanomaista määritelmää, johon sisältyy hyvin usein ainoastaan muistomerkkejä ja kohteita, on usein osa maapallon asukkaiden arkielämää.
Juuri tämä läsnäolo ja pysyvyys kulttuurissa ja arkielämässä pitäisi olla perinnön käsitteessä määräävänä tekijänä, kuten jäsen Prets totesi.
Näin ollen haluaisin esimerkiksi korostaa aivan erityisesti täällä Strasbourgissa sitä, että kansalaisemme ovat kiintyneet kansalliseen valuuttaansa ja että he haluavat mieltää sen yhdeksi perinnön ulottuvuudeksi.
Saksalaisessa "Focus-Money"lehdessä julkaistiin äskettäin mielipidetutkimus, jonka mukaan 70 prosenttia saksalaisista on kiintynyt Saksan markkaan ja haluaisi säilyttää sen.
Tämä prosenttiosuus on keskiarvo, sillä itäisessä Saksassa osuus nousee 80 prosenttiin.
Ranskan valtiovarainministeri, joka vastaa frangin käytöstä poistamisen toteuttamisesta, on julkaissut äskettäin Internet-sivullaan erittäin mielenkiintoisen mielipidetutkimuksen, jossa mitataan ranskalaisten kiintymistä omaan valuuttaansa.
Tämä on vain käänteinen diagnoosi, sillä heiltä ei tietenkään kysytty mielipidettä frangista, vaan eurosta.
Vastaus oli silti yhtä kirpaiseva.
Vain 26 prosenttia ranskalaisista luottaa tähän keinotekoiseen valuuttaan.
En esitä teille näitä tosiasioita turhan takia, sillä niitä ei ole näköjään otettu huomioon eikä niillä näytä olevan merkitystä parlamentille.
Isossa-Britanniassa, jossa tällä hetkellä on päätetty suojella kansallista perintöä, joka on Englannin punta, 18-24-vuotiaista nuorista vain 14 prosenttia haluaa luopua punnasta.
Näissä oloissa ne noin 45 prosenttia tanskalaisista, jotka vastasivat myönteisesti, voisivat antaa ymmärtää, että äskettäisessä kansanäänestyksessä äänestettiin yhtenäisen valuutan puolesta.
Eurooppalaiset ovat kiintyneet omaan valuuttaansa, samoin kuin he ovat kiintyneet arvoihinsa, kansaansa, luonnonperintökohteisiinsa, kieleensä ja katedraaleihinsa.
Tämän vuoksi kansallisia valuuttoja on syytä suojella osana maailmaperintöä.
Tämä on sen tarkistuksen sisältö, jonka esitin ryhmäni puolesta ja jota pyydän kannattamaan.
Arvoisa puhemies, haluaisin onnitella esittelijä De Veyracia, joka on käsitellyt ja edistänyt yleissopimusta maailman kulttuuri- ja luonnonperinnön suojelemisesta Euroopan unionin jäsenvaltioissa ja jonka mietintö on hyvä osoitus siitä mielenkiinnosta, jota Euroopan täytyy heikentymättä pitää yllä tätä niin tärkeää asiaa kohtaan, ja lisäksi haluan onnitella häntä aloitteista, joihin on ryhdyttävä maailmanlaajuisella tasolla.
Vaikka Nizzassa ei tehty kulttuurin alueella ratkaisevaa päätöstä luopua yksimielisyysperiaatteesta, jotta voisimme lähentyä entistä tehokkaammin, tärkeää on se, mikä mietinnössä varmistuu, eli että Euroopan unioni työskentelee kulttuurin monimuotoisuuden kehittämiseksi.
Lisäksi mielestäni on tärkeää mietinnössä esille tuleva Euroopan tietoisuus siitä, että se on suhteettoman suuresti edustettuna Maailmanperintöluettelossa ja että tämä yliedustus koskee lisäksi historiallisia kaupunkeja ja uskonnollisia rakennuksia suhteessa muihin seutuluokkiin, kristinuskoa suhteessa muihin uskontoihin ja oppisuuntiin, korkeakulttuurista arkkitehtuuria suhteessa paikalliseen arkkitehtuuriin.
Tämän asian tiedostaminen osoittaa, että monikulttuurisuuden käsite ja vieraiden kulttuurien kunnioittaminen ovat ajatuksia, jotka ovat lujittuneet ja saaneet keskeisen sijan ohjelmasuunnittelussa, mikä taas auttaa Eurooppaa esittämään keskeistä osaa verrattuna muuhun maailmaan tänä maailmanlaajuistumisen aikana.
Ehdotuksista mielestäni erityisen tärkeitä ovat aloite järjestää ministeritason kokous yhdenmukaistamisen varmistamiseksi sekä ehdotus jäsenvaltioiden päättäväisestä toiminnasta Euroopan unionin valtioiden arkeologisten löytöjen ryöstelyn ja salakuljetuksen lopettamiseksi.
Lisäksi uskon - ja olen samaa mieltä kollega Papayannakisin kanssa - että kulttuuristen vaikutusten tutkimisen täytyy olla välttämätön ennakkoehto hyväksyttäessä hankkeita rahoitettavaksi yhteisön määrärahoista, jotta emme aiheuttaisi katastrofeja, lukemattoman monia kertoja.
On myönteistä, että kansallista toimintaa painottaen Kulttuuri 2000 -ohjelman kokonaistalousarviosta omistettiin kolmasosa kulttuuriperinnölle; arkeologialle, vedenalaiselle kulttuuriperinnölle, arkkitehtuurille, museoille, kirjastoille ja arkistoille.
On kuitenkin painotettava, kuten mietinnössä korostetaan, myös maaseutuperintöä, ikivanhoja tai paleoliittisia metsiä, elinympäristöjä ja kosteikkoja, näiden siis katsotaan jäävän hiukan syrjään.
Koulutuksella ja ammattikoulutuksella kaikissa ammateissa, jotka liittyvät kulttuuri- ja luonnonperinnön suojeluun, säilyttämiseen ja hyödyntämiseen, on myös suuri merkitys, samoin kuin oppilaiden ja nuorten tietoisuuden lisäämisellä sekä vapaaehtoisliikkeen kehittämisellä, jolla voi olla ratkaiseva merkitys.
Arvoisa puhemies ja arvoisa komission jäsen, tämä on mielestäni hyvä ja oikein valaiseva mietintö, ja haluan siksi kiittää esittelijää paljosta työstä, jota hän on tehnyt sen hyväksi.
Joka tapauksessa käy ilmi, että Euroopan unioni ja jäsenvaltiot ovat tehneet hyvin läksynsä.
Ne ovat jättäneet runsaasti hakemuksia, mikä on johtanut jopa siihen, että voidaan puhua epätasapainosta.
Tämä on mielestäni lähtöisin käsityksestä, että ennen kaikkea rakennuksia täytyy ilmoittaa, mutta on luonnollisesti muitakin tekijöitä, ja mielestäni on hyvä kannustaa jäsenvaltioita ryhtymään toimiin, jotta saataisiin enemmän tasapainoa ja valikoivuutta.
Omassa ryhmässäni taas on käynnissä keskustelu siitä, kuuluuko tämä ylipäänsä EU:n tehtäviin.
Ensinnäkin kulttuuriperinnön suojelu myös Euroopan unionin tasolla puhuttelee kansalaisia.
Meillä on avoimia monumentteihin tutustumispäiviä, ja silloin ihmisiä on todella runsaasti paikalla.
Tämä tekee erinomaisesti eurooppalaisen ulottuvuuden näkyväksi.
Toinen asia on eurooppalainen lisäarvo, jota näen monilla osa-alueilla, esimerkiksi rajat ylittävissä hankkeissa Waddenzeen alueella ja meriarkeologiassa.
Euroopan unioni voi kannustaa ja tukea jäsenvaltioiden yhteistyötä tällä alalla, kuten kaikilla kulttuurin aloilla.
Seuraava asia liittyy tutkimukseen ja erityisesti koulutukseen.
Tämä on tyypillinen eurooppalainen tehtävä aivan kuten sen selvittäminen, mitkä paikat ylittävät kansalliset intressit.
Arvioiden ja luetteloiden laatiminen on välttämätöntä hallinnon kaikilla tasoilla, samoin kuin ympäristöön liittyvien toimien tarkasteleminenkin.
Kolmas asia on mielestäni rakennerahastojen käyttäminen.
Kulttuuriperinnön säilyttäminen on tärkeää matkailun kannalta.
Se kuvastaa kulttuurien moninaisuutta ja liittyy työllisyyteen.
Kysymys siitä, onko Euroopan unionilla tehtävä, ei ole minulle mikään kysymys.
Euroopan unionilla on tällä alalla tehtävänä kannustaa ja tukea sekä tehdä näkyväksi Euroopan yhteinen kulttuuriperintö.
Siksi minä ja muutkin ryhmässäni kannatamme lämpimästi esittelijän mietintöä.
Arvoisa puhemies, arvoisat kollegat, sattuu olemaan niin, että olen pohtinut Unescon yleissopimuksen soveltamista konkreettisen tapauksen yhteydessä.
Eräässä Unescon kokouksessa, joka pidettiin jokunen vuosi sitten Casablancassa, annettiin tehtäväksi kuvitella, että koko Alppien vuorijonosta tulisi osa maailmanperintöä.
Tunnustan, että tuossa vaiheessa en aivan ymmärtänyt asiaa, koska minusta oli ristiriitaista ottaa mukaan esimerkiksi koko Alpit, joihin mahtuu vähän kaikkea.
Olen hämmästellyt valittujen alueiden usein epäsuhtaista erilaisuutta - tämä ei varmastikaan ole Unescon vika, vaan valtioiden tekemien ehdotusten - ja pannut merkille, että luettelosta puuttuvat jotkin ilmeiset kulttuuri- ja luonnonperintökohteet tai niiden yhdistelmät: tähän liittyen ryhmäämme kuuluva kollega Costa muistutti meitä muutama päivä sitten huvittuneena, että Venetsiaa, jonka pormestari hän on, ei ole koskaan luokiteltu osaksi maailmanperintöä.
Tutustuminen yleissopimukseen vahvisti epäilykseni: tuo yleissopimus, joka laadittiin jo 30 vuotta sitten, on auttamattoman vanhentunut.
Tiedätte, että tänä aikana suhtautuminen kulttuuriin ja ympäristöön on muuttunut paljon; ajatelkaamme nyt muodissa olevaa kestävän kehityksen käsitettä.
Siksi pelkään, että mietinnössä on useita ristiriitoja: joitakin asioita olisi yksinkertaistettava, jotta edistettäisiin Euroopan maiden välistä yhteensovittamista eikä laadittaisi liikaa eurooppalaisia aloitteita, joista saattaa toisinaan saada vaikutelman, että niillä paetaan muun vastuun kantamista.
Lisäksi joissakin tapauksissa välineitä on jo olemassa: muistutan, että tekstissä kiinnitetään huomiota - ja tämä on myönteistä - alueellisiin vähemmistökieliin, joita suojellaan eri tavoin.
Minulla on kuitenkin vielä muutama ehdotus: muistutan, että on noudatettava aktiivisia toimia korostavaa ajattelutapaa, koska alueiden suojelu toimii, mikäli toimiin liittyy myös rahasitoumus; yleissopimuksen mukaiset summat, jotka perustuvat minimivaroihin, eivät todellakaan takaa aktiivisia toimia, varsinkaan kehitysmaissa.
Olisi hyvä, jos komissio ennemmin tai myöhemmin tarkistaisi sitä rajaa, jonka valtion tuet voivat ylittää 87 artiklan 3 kohdan d alakohdan mukaisesti.
Arvoisa puhemies, arvoisa komission jäsen, aion käsitellä sitä Euroopan kulttuuriperinnön osaa, jota ei mainita Unescon luettelossa ja jota tuskin mainitaan omissa luetteloissammekaan.
Kyse on siitä tosiasiasta, että lähes jokainen neliömetri Euroopan unionin alueella on viljeltyä luonnonmaisemaa, niin maatalousmaisemaa kuin metsätalousmaisemaakin.
Koko nykyinen biologinen moninaisuutemme on noin 10 000 vuotta kestäneen taistelun ja työn tulos.
Se on maanviljelyä harjoittaneen ihmisen, luonnon, ilmaston ja tekniikan yhteistyön hedelmä.
Se on luonut meidän tuntemamme Euroopan, joka on erittäin monipuolinen ja monimuotoinen.
Minä olen tietenkin sitä mieltä, että kulttuuriperintö on maaseutualueiden ja kansakuntien vastuulla, ei ensisijaisesti unionin vastuulla.
On kuitenkin yksi asia, nimittäin maatalouspolitiikka, jossa unioni on kuitenkin täysin vastuussa kulttuuriperinnöstä.
Jos saisin päättää, vaihtaisin EU:n nykyisen maatalouspolitiikan kulttuuriperintöä ja biologista monimuotoisuutta tukevaan politiikkaan.
Haluaisin käyttää tukia Välimeren pengerviljelmien säilyttämiseen, niiden biologisesti rikkaiden ja valtavan kauniiden vuoristoalueilla sijaitsevien niittyjen säilyttämiseen, jotka ympäröivät jokia ja järviä Skandinaviassa, jossa on paljon metsiä.
Lyhyesti sanottuna: Euroopan kannalta hyvää kulttuuripolitiikkaa olisi muutettu, nykyaikainen ja vastuullinen maatalouspolitiikka.

Edellisen istunnon pöytäkirjan hyväksyminen
Edellisen istunnon pöytäkirja on jaettu.
Onko huomautettavaa?
(Pöytäkirja hyväksyttiin.)
Vastuuvapaus 1997
Esityslistalla on seuraavana van der Laanin laatima talousarvion valvontavaliokunnan mietintö (A5-0397/2000) komission seurantakertomuksesta toimista vastuuvapautta 1997 koskevan Euroopan parlamentin päätöslauselman sisältämien huomautusten johdosta (COM(2000) 224 - C5-0223/2000 - 2000/2113(DEC)).
. (NL) Arvoisa puhemies, vuoden 1997 vastuuvapautta koskeva mietintö on saanut jatkoa.
Tämä on jotakin uutta mutta ei oikeastaan hämmästyttävää, sillä tämä on itse asiassa ollut erityistapaus.
Tämä oli ensimmäinen vastuuvapaus Santerin komission kaatumisen jälkeen ja siten tämän parlamentin ensimmäinen mahdollisuus vaikuttaa Euroopan komission uudistuspolitiikkaan.
Sen jälkeen parlamentti on luonnollisesti sanonut säännöllisesti sanansa muun muassa kollegojen van Hultenin ja Pomés Ruizin osuvien mietintöjen kautta.
Muutosten täytyy luonnollisesti vaikuttaa siihen, että vahingoittunut luottamus Eurooppaan palautetaan.
Tänään aiheena on se, onko ensimmäiset askeleet, jotka aikanaan luvattiin ottaa vastuuvapauden saamiseksi, tosiaankin myös otettu.
Yleisesti ottaen voidaan todeta, että komissio on tehnyt parhaansa pyrkiäkseen noudattamaan parlamentin esittämiä vaatimuksia.
Uudistukset on aloitettu vakavissaan.
On tietysti vielä liian varhaista todeta, onko kaikki toivotut tulokset saavutettu, sillä liian paljon on vielä tekemättä.
Vaikka myös komission jäsenen tasolla monet asiat voivat yhä epäonnistua - ajattelen tässä luonnollisesti muun muassa vastenmielistä komission ehdotusta asiakirjojen julkisuudesta - on kuitenkin selvää, että tälle komissiolle on hyvin tärkeää tehdä selvä ero menneisyyteen.
Kerron teille pari esimerkkiä.
Tämä parlamentti vaati vastuuvapautta koskevassa päätöslauselmassaan, että tileissä esiintyvien virheiden suuresta prosenttiosuudesta on tultava loppu.
Komissio teki sitten ehdotuksia varainhoitoasetuksen tehostamisesta ja esitti suunnitelman, jonka mukaan kaikki epänormaalit viivästykset poistetaan ennen vuoden 2003 loppua ja että parlamentti saa tästä kertomuksen puolivuosittain.
Lisäksi parlamentti pyysi väärinkäytösten ilmiantajia ja kurinpitomenettelyjä koskevien sääntöjen muuttamista, ja komissio huolehti tästä.
Parlamentti pyysi parannuksia ulkoisen avun toimistojen alalla, ja myös ne parlamentti on saanut.
Parlamentti halusi luettelon käynnissä olevista petos- ja korruptiotutkimuksista, ja myös se on saatu.
Parlamentti pyysi komissiota selkeyttämään ulkomaanavun strategiaansa, ja näin on myös tapahtunut.
Arvoisa puhemies, nämä ovat vain muutama esimerkki, mutta ne osoittavat selvästi, että Euroopan parlamentti todellakin kykenee saamaan aikaan merkittäviä tuloksia yhdistäessään voimansa.
Yksi vastuuvapauden osista, josta tämä parlamentti saa olla oikeutetusti ylpeä, on Gazan sairaala.
Vuonna 1996 tämä Euroopan unionin tukema hanke oli 97-prosenttisesti valmis.
Huonon hallinnon ja puutteellisen seurannan vuoksi sairaala oli tyhjillään viime vuoden loppuun saakka - olemme nähneet kuvia Lähi-idästä - samalla kun alueella oli vakavia puutteita terveydenhoidossa ja sairaalaa tarvittiin kovasti.
Parlamentille selvisi huhtikuussa 1999, millainen tämä häpeällinen tilanne oli.
Siitä lähtien olemme painostaneet komissiota kovasti, ja nyt on lopultakin päästy tulokseen.
Kolme kuukautta sitten tapahtuneen sairaalan avaamisen jälkeen siellä on hoidettu jo yli 2 700 potilasta, ja sitten on tämä hyvä uutinen alueelta, missä kuolema on hyvin tavallinen asia: sairaalassa on syntynyt jo yli 370 tervettä lasta.
Jos tämä parlamentti ei olisi tehnyt niin selväksi, että mitta oli täynnä, niin olen vakuuttunut, että sairaala olisi vieläkin tyhjillään.
Valitettavasti sairaala joutuu nyt kamppailemaan muiden ongelmien kanssa. Hankintojen tekeminen on mahdotonta, koska Gaza on suljettu, eivätkä edes ambulanssit pääse israelilaisten sulkujen läpi, mutta tämä asia kuuluu muualle kuin tämänpäiväiseen keskusteluun.
Haluan vielä käyttää tilaisuutta hyväkseni ja käsitellä lyhyesti kollega Rijk van Damin tarkistusta.
Se on mielestäni erityisen hyvä tarkistus, ja sen täytyy myös saada sisällöllistä jatkoa, mutta ikävä kyllä olen esittelijänä sitä mieltä, että en voi suositella sen tukemista, koska olemme hylänneet vastuuvapaudesta hyvin johdonmukaisesti uudet elementit. Toivon siis ymmärtämystä.
Arvoisa puhemies, on itsestään selvää, että vuoden 1997 vastuuvapaudessa on vielä huolenaiheita.
Esimerkiksi henkilöstöpolitiikkaan täytyy saada lisää selkeyttä palvelukseen ottamiseen sekä myös suunniteltuun varhaiseläkejärjestelmään.
Odotan myös, että komission jäsen tekee selväksi, kuinka komissio aikoo huolehtia siitä, että kaikki yksittäiset komission jäsenet kantavat vastuun siitä, että tilintarkastustuomioistuimen suositukset eivät hautaudu jonnekin laatikkoon vaan että ne myös pannaan tosissaan täytäntöön.
Tämä parlamentti valvoo kaikkien komission laatimien kertomusten seurantaa.
Suuret lupaukset tuleville vuosille täytyy pukea sanoista teoiksi, ja toivon, että voimme tehdä sen yhdessä ja saada siten tämän ikävän asian päätökseen ja että voimme työskennellä yhdessä tulevaisuuden hyväksi luottamuksen vallitessa.
Arvoisa puhemies, van der Laanin mietintö antaa selkeän kuvan toimista, joihin Euroopan komissio on ryhtynyt parlamentin vuoden 1997 vastuuvapaudesta tekemien huomautusten johdosta.
Siinä mielessä ryhmäni tukee tätä mietintöä, ja kiitokseni jäsen van der Laanille.
Haluan kuitenkin viitata siihen - tämä mainitaan myös mietinnössä - että viidellä osa-alueella on tosiaankin edistytty, mutta että vielä on paljon tehtävää jäljellä.
Tämä koskee tilien päättämistä, institutionaalisten johtamis- ja valvontaongelmien ratkaisemista, teknisen avun toimistoja sekä petosten ja korruption torjuntaa.
En aio käsitellä kaikkia asioita vaan mainitsen niistä vain pari.
Pidän hyvin tärkeänä, että yrittäessään alentaa luvattoman korkeaa virheprosenttia komissio alkaa nimetä jäsenvaltiot, jotka suhtautuvat välinpitämättömästi virheisiin muun muassa suurimpia menoja korjattaessa. Jäsenvaltiot eivät varmasti pidä tätä miellyttävänä.
Miksi emme kuitenkaan voisi alkaa pitää tästä asiasta tulostaulua aivan samalla tavalla kuin pidämme jäsenvaltioiden suorituksista yhteisön lainsäädännön ja sääntelyn täytäntöönpanossa.
Mitä enemmän avoimuutta sen parempi.
Lisäetuna on myös se, että kansalliset parlamentit voivat vaatia hallituksensa vastuuseen.
Meidän täytyy alkaa vedota paljon enemmän kansallisten parlamenttien yhteistyöhön petostentorjunnassa ja yhteisön rahojen huolimattomassa käytössä.
Tässä on kysymys kansalaisten luottamuksesta viranomaisiin ja erityisesti kansalaisten luottamuksesta Euroopan unioniin.
Ei saa olla niin, että me täällä yhteisössä saamme niskoillemme syyn kansallisten viranomaisten välinpitämättömyydestä ja huolimattomuudesta.
Komission täytyy tehdä lähitulevaisuudessa kaikkensa asianmukaisen johtamis- ja valvontajärjestelmän aikaansaamiseksi.
Aloitamme pian neuvottelut uudesta varainhoitoasetuksesta, joka toivoakseni vastaa paremmin nykyaikaisen johtamisen vaatimuksia.
Jatkuvuus, avoimuus sekä selkeät ja selvät toimivaltuudet ovat siinä yhteydessä tärkeitä tekijöitä.
Meidän on vältettävä sitä, että eri elimet, jotka vastaavat petosten ja korruption torjunnasta, kuten OLAF ja taloudellisia väärinkäytöksiä käsittelevä paneeli, alkavat panna kapuloita toistensa rattaisiin.
Mikään ei ole pahempaa kuin tutkintaelimet, jotka käyttävät energiaansa erityisesti keskinäisiin toimivaltakiistoihin.
Sitten lopuksi, pidämme hyvin tärkeänä, että tilintarkastustuomioistuin selvittää vuosikertomuksissa järjestelmällisesti, mihin toimiin komissio on ryhtynyt aiemmin tehtyjen kriittisten huomautusten johdosta.
Valvonta ilman yhteyttä aiemmin todettuihin virheisiin on vain puoliksi tehtyä työtä.
Arvoisa puhemies, haluan kiittää jäsen van der Laania siitä, että hän on antanut talousarvion valvontavaliokunnalle ja Euroopan parlamentille mallin, jolle tulevat vastuuvapautta koskevat asiakirjat voidaan perustaa.
Hän teki alusta lähtien selväksi, että hän halusi keskittyä muutamaan alaan, joilla kaivataan todellista parannusta.
Nämä alat esiteltiin selkeästi viime vuonna.
Nyt meillä on seurantakertomus, jonka avulla voimme tarkistaa, onko tarvittavat toimet toteutettu.
Seuraamme hänen esimerkkiään, emmekä kannata esitettyjä tarkistuksia, sillä haluamme säilyttää selkeän lähestymistavan.
Komission reaktiot ovat olleet kaiken kaikkiaan myönteisiä, ja tämä täytyy nyt nähdä osana komission uudistamista.
Olemme tyytyväisiä siitä, että jokainen komission pääosasto tulee esittämään vuosittaisen toimintakertomuksen, mutta jotta tämä toimisi tehokkaasti, meidän täytyy kuulla mahdollisimman pian eri pääosastojen tavoitteet.
Myös henkilöstöpolitiikassa on edistytty, mutta asiat tuntuvat etenevän hitaasti.
Ymmärrämme toki, että henkilöstöasioista neuvotteleminen on herkkä aihe, mutta meiltä ja Euroopan kansalaisilta loppuu kärsivällisyys, ellei puheista siirrytä pian tekoihin.
EU:n pahimmat hallinto-ongelmat liittyvät YMP:hen ja rakennerahastoihin, mikä johtuu osittain näiden saaman rahoituksen suuruudesta.
Siksi on olennaisen tärkeää, että valvovana ja vastaavana elimenä me saamme tiedot näiden kahden alan rahoituksen hallinnasta.
Odotamme saavamme säännöllisiä kertomuksia henkilökohtaisten edustajien ryhmältä.
Ulkoisen tuen alalla on kuitenkin edelleen suuria ongelmia.
Esittelijä kertoi tarkkaan järkyttävästä tavasta, jolla Palestiinalle tarkoitettua tukea on hoidettu. Tämä on erittäin valitettava signaali nyt, kun kyseisellä alueella kaivataan poliittista hienovaraisuutta ja herkkyyttä.
Tilintarkastustuomioistuimelta on tullut hiljattain toinen kertomus ulkoisesta tuesta, ja tarkastelemme sitä tulevaisuudessa.
Kiitän vielä kerran esittelijää, ja onnittelen häntä hyvin tehdystä työstä.
Arvoisa puhemies, esittelijä van der Laan käsittelee mietinnössään komission viimevuotista edistymistä vuoden 1997 vastuuvapautta koskevan mietinnön suositusten noudattamisessa.
Hän on melko tyytyväinen komission tuottamaan paperipinoon.
Minä odotan enemmän sisältöä ja tuloksia.
Tavoitteet ovat hienoja, mutta näemme vaikutuksen vasta sitten, kun näemme tulokset, kun esimerkiksi OLAF toimii todellakin riippumattomasti, kun maksuviivästykset on poistettu, kun maksuissa tehdään vähemmän virheitä ja kun luottamukselliset asiakirjat ovat lopultakin saatavillamme.
Lisäksi en ole vakuuttunut komission kaikista hyvistä aikomuksista.
Kollega van der Laanin riemuitsema väärinkäytösten paljastajia koskeva järjestely jättää paljon toivomisen varaa.
Avoimuuden sijasta järjestely henkii vahinkojen valvonnan ilmapiiriä.
Uusien sääntöjen mukaan väärinkäytösten ilmiantajien täytyy osoittaa, että he ovat noudattaneet oikeita menettelyjä.
Eikö käänteinen todistustaakka olisi paikallaan?
Antaa komission osoittaa, että se on soveltanut menettelyä oikein.
Jäsen van der Laan kiinnittää runsaasti huomiota palestiinalaisalueille annettavaan apuun ja osoittaa siinä yhteydessä hämmästyttävää luottamusta Euroopan unionin valtuuskunnan toimintamahdollisuuksiin.
Haluaisin nähdä kertomuksen, jossa selitetään palestiinalaisen osapuolemme roolia.
Hiljattain tapahtuneet teloitukset pakottavat meidät muuten tarkastelemaan uudelleen eurooppalaisen avun ehtoja.
Haluaisin tässä yhteydessä kiinnittää kaikkien huomion siihen, että palestiinalaisten koulujen oppimateriaaliin sisältyy runsaasti juutalaisvastaisuuksia. Tällaiset ilmaukset ovat meidän maissamme rotuvihan lietsomista.
Eurooppalaisen avun täytyy koitua rauhan hyväksi.
Siksi olen esittänyt tarkistusta, jossa pyydän komissiota olemaan millään lailla tukematta juutalaisvastaisuuden levittämistä koulukirjoissa.
Ei saa olla mahdollista, että eurooppalaisella rahalla tuetaan rasististen näkemysten levittämistä.
Siksi myös suosittelen lämpimästä tarkistustani ja toivon, että sitä tuetaan laajasti.
Hylkääminen muodollisista syistä ei palvele tätä asiaa.
Arvoisa puhemies, on hämmästyttävää, että tällä kertaa vastuuvapautta koskeva seurantakertomus näyttää herättävän paljon enemmän kiinnostusta kuin varsinainen vastuuvapaus, jonka vanha parlamentti vielä valmisteli.
Olen iloinen siitä. Sehän ei ole kuitenkaan mikään uudistus, että me laadimme sellaisen seurantakertomuksen ja noudatamme sitä, mistä olemme aikanaan sopineet.
Uskon meidän silti täyttävän tehtävämme, joka on valvoa sitä, noudattaako komissio meidän vastuuvapauteen liittyviä vaatimuksiamme.
Olen aivan erityisen iloinen ja onnittelen esittelijää siitä, että hän on käsitellyt tätä kaikkea vielä kerran, olen kuitenkin iloinen myös voidessani sanoa komissiolle, että se on noudattanut näitä vaatimuksia erittäin hyvin.
Ne ovat ehtoja, eivät vain huomautuksia.
Jäljelle jää kuitenkin joitakin asioita, jotka on vielä ratkaistava.
Tämä on muuten mainittu myös selvästi mietinnössä.
Haluaisin mainita tässä yhteydessä erityisesti tilien päättämisen.
On todellakin huolestuttavaa, kun me lykkäämme sitoumuksina yli 70 miljardia euroa, jotka paisuttavat talousarviota eivätkä ole käytettävissä muihin tehtäviin, joita Euroopan unioni on itselleen asettanut.
Tähän liittyen on tehtävä enemmän kuin vain laadittava kertomus joka toinen vuosi, sitoumuksia on toteutettava.
Arvoisa komission jäsen, te pyritte tähän jatkossa.
Toiseksi haluaisin sanoa, että en pidä kovinkaan hyvänä ajatuksena sitä, että sisäisiä tutkimuksia varten perustetaan toinen virasto.
Me olemme perustaneet petostentorjuntavirasto OLAFin. Meidän pitäisi huolehtia selvästi enemmän siitä, että OLAF voi tehdä työnsä ja erityisesti sisäiset tutkimuksensa moitteettomasti ja riippumattomasti.
Mielestäni on tärkeää, että me noudatamme silti vastuuvapauden yhteydessä esittämäämme vaatimusta, nimittäin kurinpitomenettelyä käsittelevän erillisyksikön perustamisesta tilintarkastustuomioistuimeen tai yhteisöjen tuomioistuimeen.
Haluaisin muistuttaa komissiota, että se ei tyytyisi vain antamaan tätä koskevia selontekoja vaan esittäisi oikeusperustan.
Lopuksi sydämellinen kiitos Gazan sairaalan hyväksi tehdyistä ponnisteluista.
Olin itse paikan päällä.
Olen iloinen, että sairaala on nyt vihdoinkin, kaikkien näiden vuosien jälkeen, aloittanut työnsä ja tekee silminnähden menestyksekkäästi työtä Gazan väestön hyväksi.
Arvoisa puhemies, hyvät parlamentin jäsenet, sallikaa minun jatkaa heti siitä, mihin jäsen Theato lopetti.
Arvoisa komission jäsen, me emme voi oikeastaan kuvitella, mitä tarkoitusta varten teidän kaavailemanne neuvoa-antava taloudellisia väärinkäytöksiä käsittelevä paneeli pitäisi perustaa.
Tämä koskee uutta sisäisten hallinnollisten tutkimusten virastoa, jonka perustamista komissio suunnittelee.
Mikä merkitys ja tarkoitus tällä paneelilla ja tällä virastolla on oikeastaan määrä olla, kun OLAF vastaa komission päätöksen mukaisesti kuitenkin kaikista yhteisön etuja vahingoittavista vakavista virkavelvollisuuden rikkomisista, ei siis pelkästään petoksista?
Haluaisin muistuttaa teitä vielä kerran siitä, että te itse teitte tällaisen päätöksen ja olette rakentamassa ilmeisesti jonkinlaisia tarpeettomia pilvilinnoja.
Kollega van der Laanin mietinnössä todetaan aivan oikein, että komission henkilöstöpolitiikassa saavuttamat edistykset eivät vielä tyydytä parlamenttia.
Tämä koskee erityisesti jo kauan kaivattua kurinpitomenettelyjen nykyaikaistamista.
Se liittyy tietysti hyvin kiinteästi talousarvion toteuttamista koskevan vastuuvapauden myöntämiseen, sillä siinä yhteydessä meistä kyse on myös virkamiesten ja muiden henkilöstöön kuuluvien vastuusta näiden aiheuttamista vahingoista.
Pitääkö komission virkamiesten ja muiden henkilöstöön kuuluvien vastata itse aiheuttamistaan vahingoista ainakin taloudellisten mahdollisuuksiensa rajoissa?
Tähän kysymykseen on vastattu periaatteessa jo pitkään myönteisesti.
Varainhoitoasetuksen 73 ja 74 artiklan vastaavia määräyksiä ei ole kuitenkaan itse asiassa sovellettu vielä yhdessäkään tapauksessa.
Tätä puolusteltiin aina sillä, että sitä koskevat menettelyt olisivat epäselviä.
Se, joka toivoo, että tämä asia muuttuu nyt uudistuksen myötä, on joutunut toistaiseksi pettymään.
Komission varapuheenjohtaja Kinnockin 29. marraskuuta esittämässä kurinpitomenettelyjen nykyaikaistamista koskevassa keskusteluasiakirjassa sivuutetaan juuri tämä todella ratkaiseva kysymys ja lykätään siihen vastaamista myöhempään ajankohtaan.
Ymmärtäköön sen, ken haluaa. Minä en voi ymmärtää sitä.
Euroopan parlamentti on ottanut selkeästi ja toistuvasti kantaa sitä vastaan ja vaatinut, että tilintarkastustuomioistuimeen tai yhteisöjen tuomioistuimeen perustetaan talousarvioon liittyvää kurinpitomenettelyä käsittelevä erillisyksikkö, jonka on määrä ryhtyä toimiin aina silloin, kun on kyse virkamiesten ja muiden henkilöstöön kuuluvien taloudellisesta vastuusta.
Tämä kollega van Hultenin mietinnössä esitetty komission uudistusta koskeva vaatimus on ollut nyt pöydällä viime vuoden tammikuusta lähtien, ja se vahvistettiin vielä kerran erikseen Staunerin vuoden 1998 vastuuvapautta käsittelevässä mietinnössä.
Uskoakseni myös tässä kollega van der Laanin erittäin hyvässä vuoden 1997 vastuuvapautta käsittelevässä mietinnössä jätetään avoimeksi tämä Euroopan unionin hallinnon uskottavuuden kannalta keskeinen kysymys.
Me olemme viitoittaneet tien. Arvoisa komission jäsen, me voimme vain vaatia ja kehottaa teitä seuraamaan tätä tietä!
Arvoisa puhemies, arvoisat parlamentin jäsenet, kun me keskustelemme tänään vuoden 2001 aluksi vuoden 1997 vastuuvapautta koskevista seurantatoimista, tämä menettely ei ole mielestäni enää kovinkaan ajankohtainen, kun otetaan huomioon se tosiasia, että vuoden 1998 vastuuvapausmenettely on saatu päätökseen jo yli puoli vuotta sitten ja parlamentin asiasta vastaava valiokunta käsittelee jo vuoden 1999 vastuuvapautta.
Nykyaikaisen ja tehokkaan hallinnon pitäisi reagoida viipymättä parlamentin kritiikkiin ja parannusehdotuksiin, erityisesti kun on kyse epäkohtien poistamisesta.
Nyt sisältöön: myönteisinä pidettävistä edistyksistä huolimatta on todettava, että parlamentin tärkeitä vaatimuksia ei ole täytetty ja niitä lykätään siksi tulevien vuosien vastuuvapausmenettelyihin, joten parlamentin toivoma selvä ero jätetään edelleen tekemättä.
Haluaisin korostaa ennen kaikkea kahta asiaa: minusta on käsittämätöntä, että komissio ei ole ryhtynyt edelleenkään mihinkään toimiin perustaakseen talousarvioon liittyvää kurinpitomenettelyä käsittelevän erillisyksikön tilintarkastustuomioistuimeen tai yhteisöjen tuomioistuimeen ja taatakseen siten niiden varainhoitoasetuksen määräysten tehokkaan soveltamisen, jotka koskevat virkamiesten taloudellista vastuuta aiheuttamistaan vahingoista.
Miten usein meidän on sitten vielä pyydettävä, vaadittava, aneltava - en tiedä, mitä muuta vielä - komissiota, jotta se tekee vihdoinkin jotain?
Tämä vaatimus on toki järkevä!
Sama pätee meidän vaatimukseemme siitä, että vastuuvapauden myöntäjänä parlamentilla on oltava mahdollisuus tutustua komission asiakirjoihin vähintäänkin tasavertaisesti tilintarkastustuomioistuimen kanssa.
Komission velvollisuus antaa kaikki tarpeelliset tiedot Euroopan parlamentille käy yksiselitteisesti ilmi sopimusperustasta, nimittäin Euroopan yhteisöjen perustamissopimuksen 276 artiklasta.
Myös minä pidän muuten jo mainittua neuvoa-antavaa paneelia tarpeettomana, joten en käsittele sitä nyt sen tarkemmin, koska edelliset puhujat käsittelivät sitä jo.
Pidän kuitenkin ehdottoman tarpeellisina molempia vaatimuksia, jotka sisältyvät meidän tarkistusehdotuksiimme.
Pyydän teidän tukeanne.
Arvoisa puhemies, arvoisat kollegat, arvoisa jäsen van der Laan, haluan onnitella esittelijää tästä asiakirjasta ja kertoa hänelle, kuinka paljon ihailen sitä tapaa, jolla hän suoritti tehtävänsä, sitä tahdikkuutta, jolla hän laati tämän asiakirjan sortumatta ylilyönteihin, jotka - kuten olemme nähneet - ovat aina mahdollisia käsiteltäessä vastuuvapautta.
Päätös vastuuvapauden myöntämisestä on mielestäni erittäin tärkeä.
Se täytyy tehdä harkiten. Mielestäni on myös luonnollista, että parlamentti tutkii julkisten varojen hallinnassa todetut puutteet, joita on ollut paljon viime vuosina ja joista jäsenvaltiot ovat osittain vastuussa.
Palaamme vielä tähän aiheeseen, kun käsittelemme muita tilintarkastustuomioistuimen erityiskertomuksia.
Parlamentin täytyy mielestäni painottaa juuri tätä näkökohtaa tämän vaalikauden aikana.
Myös komission toiminnassa on puutteita.
Vuoden 1997 vastuuvapaus on hieman erikoinen tapaus, se ajoittui samaan aikaan komission äärimmäisten vaikeuksien kanssa.
Uskon, että tämä mietintö, sen tavan perusteella, jolla se on laadittu ja sen tavan perusteella, jolla toivon, että se tullaan lopullisesti sinetöimään siten, ettei vastuuvapauden myöntämisestä nosteta enää sen kummempaa meteliä, auttaa meitä suuntaamaan katseemme tulevaisuuteen ja ottamaan eräänlaiseksi mallikappaleeksi tämän vastuuvapauden, jota parlamentti on pitkään puntaroinut, mikä taas on saanut komission reagoimaan.
Olemme tarkastelleet näitä komission reaktioita, ja olemme olleet niihin pääosin tyytyväisiä.
Tämä on siis tämänhetkinen tilanne. Nyt on ryhdytty uusiin toimiin vastuuvapauden rajoittamiseksi varainhoitovuoteen.
Olemme mielestäni oikealla tiellä. Tämän vuoksi aiomme äänestää van der Laanin mietinnön puolesta.
Arvoisa puhemies, arvoisat parlamentin jäsenet, arvoisa jäsen van der Laan, komissio pitää teidän mietintöänne myönteisenä.
Useimmilla aloilla, joihin vuoden 1997 vastuuvapausmenettelyssä keskityttiin, olette todennut, että komission toimia on kannatettava, koska me olemme oikealla tiellä.
Saan siis antaa itselleni luvan iloita vuoden aluksi siitä, että parlamentti kehuu komissiota.
En aio kuitenkaan jättää asiaa olalle taputteluun, vaan aion käsitellä niitä aloja, joilla te esitätte edelleenkin kritiikkiä tai vaaditte uusia toimia, nimittäin henkilöstöpolitiikan ja ulkoisen tuen alalla.
Henkilöstöalan osalta te käsittelitte mietinnössänne erityisesti varhaiseläkejärjestelmän oikeusperustan kysymystä.
Muistutan vielä kerran siitä, että komissio päätti ennen joulua ehdotuksesta, joka on tällä hetkellä toimielinten välisessä kuulemismenettelyssä ja toimitetaan parlamentille helmikuussa.
Keskeiset tiedot ovat: 600 henkilön on tarkoitus voida hyödyntää varhaiseläkejärjestelmää.
Talousarvion neutraliteetin vuoksi uusia virkamiehiä on määrä palkata kuitenkin vain 248.
Keitä tämä järjestelmä koskee?
Edellytyksenä on, että virkamies on vähintään 50-vuotias ja ollut palveluksessa vähintään 10 vuotta.
Järjestelmässä kaavaillaan edelleen, että varhaiseläkkeenä maksetaan iän ja palvelusajan mukaan 60-70 prosenttia palkasta.
Toimi on vapaaehtoinen.
Mitään oikeusvaateita ei voida myöskään esittää, vaan komissio valitsee objektiivisten kriteerien perusteella, kuka voi hyödyntää varhaiseläkejärjestelmää, turvatakseen tällä valintamenettelyllä sen, että tavoite, nimittäin yleinen tehokkuuden lisääntyminen henkilöstöalalla, myös todellakin saavutetaan.
Toinen asia henkilöstöpolitiikassa koskee kurinpitomenettelyä.
Parlamentti ehdotti tammikuussa antamassaan päätöslauselmassa talousarvioon liittyvää kurinpitomenettelyä käsittelevän erillisyksikön perustamista yhteisöjen tuomioistuimeen tai tilintarkastustuomioistuimeen.
Te mainitsitte tämän ehdotuksen myös jälleen tänään.
Mainitsen vielä kerran tiivistäen ne syyt, jotka kollegani Neil Kinnock esitteli erittäin seikkaperäisesti, miksi komissio ei yhdy tähän ehdotukseen.
Perussopimuksissa tilintarkastustuomioistuimelle tai yhteisöjen tuomioistuimelle osoitetaan erityisiä tehtäviä: tilintarkastustuomioistuin vastaa varainhoidon ulkoisesta valvonnasta, ja yhteisöjen tuomioistuimen tehtävänä on valvoa mahdollisesti komission toteuttamia kurinpitomenettelyjä.
Jos tuomioistuimet olisivat suoraan osallisina komission sisäisissä menettelyissä, se johtaisi komission silmissä eturistiriitoihin.
Komissio muistuttaa lisäksi, että kaikissa kansainvälisissä järjestöissä toimielimet ovat itse vastuussa henkilöstönsä kurinpidosta.
Komission vakaan käsityksen mukaan tämän pitäisi koskea myös Euroopan yhteisöjen komissiota.
Toimia siis selkeästi tarvitaan.
Sehän on ollut objektiivisesti havaittavissa.
Me päätimme vielä ennen vuodenvaihdetta ehdotuksista, jotka jäsen Bösch mainitsi ja jotka ovat nyt kuulemismenettelyssä.
Siinä yhteydessä kyse on ensinnäkin askelista, joihin voidaan ryhtyä välittömästi henkilöstösääntöjä muuttamatta, ja toiseksi askelista, jotka edellyttävät henkilöstösääntöjen muuttamista ja joiden toteuttamiseen tarvitaan siis hieman enemmän aikaa.
Ensimmäisten askelten kannalta on tärkeää erityisesti tutkinta- ja kurinpitotoimiston perustaminen henkilöstön ja hallinnon pääosaston yhteyteen.
Kysymykseenne voin vastata, että jatkuvasti tiedustellaan, toimiiko OLAF jo kurinpitomenettelyssä tai aikooko se ryhtyä toimiin kurinpitomenettelyssä ennen kuin tämä toimisto ryhtyy toimiin.
Tämä toimisto ryhtyy toimiin vain, jos OLAF ei tee sitä.
Tilanteet voivat olla hyvin erilaisia.
Mainitsen yhden esimerkin: seksuaalinen häirintä työpaikalla.
Koska OLAF ei ehkä kaiketi ryhdy toimiin sellaisessa tapauksessa, tarvitaan tietysti hallinnollista tutkintaa tai kurinpitomenettelyä.
Eri alat ovat siis mahdollisia.
Mielestäni on erittäin hyvä menetellä täydentävästi.
Kyse ei ole siitä, että tehtäviä ikään kuin otetaan pois OLAFilta tai parlamentin ja neuvoston sopimaa OLAFin tehtäväkenttää kavennetaan, vaan OLAFin suorittamat tutkimukset ovat tässä yhteydessä etusijalla.
Toiseksi on erittäin tärkeää, että kurinpitolautakunnan puheenjohtajana toimii ulkopuolinen asiantuntija.
Näin tehdään selväksi, että komissio haluaa toteuttaa oikeudenmukaisia ja objektiivisia kurinpitomenettelyjä.
Vielä muutama sana teidän ulkopolitiikkaa koskevista kriittisistä huomioistanne.
Jäsen Theato mainitsi erääntyvien sitoumusten toteuttamisen.
Me esitimme vuoden 2001 talousarviomenettelyn yhteydessä tätä koskevan kertomuksen ja teimme selväksi, että erityisesti tietysti nämä epänormaalit erääntyvät sitoumukset, jo pitkään niin sanotut käyttämättömät sitoumukset - commitments - on toteutettava mitä pikimmiten: ulkoisen tuen alalla on myös jo havaittavissa ensimmäiset myönteiset merkit.
Nyt Gazan kaistaleella sijaitsevaan sairaalaan, jolla on suuri merkitys jäsen van der Laanin mietinnössä.
Asiassa tapahtui todellakin erittäin monia harmillisia viivytyksiä.
Parlamenttihan on vaatinut tähän liittyen toistuvasti painokkaasti, että asian on edettävä ja kaikki ongelmat on ratkaistava.
On erittäin ilahduttavaa, että sairaala on nyt täysin toimintakykyinen ja potilaita on hoidettu kesästä lähtien.
Poliittinen kehitys ja väkivaltaiset yhteenotot ovat kuitenkin rakentaneet uusia esteitä.
Osittain on jopa niin, että varusteita ei voida toimittaa eivätkä potilaat pääse sairaalaan Gazan rajojen sulkemisen vuoksi.
Suuri osa henkilökunnasta ei pääse tällä hetkellä perille sairaalaan.
Meidän on - myös tämän keskustelun yhteydessä - todellakin vedottava yhä uudelleen siihen, että väkivaltaisuudet on lopetettava.
Eurooppalainen veronmaksaja oli valmis antamaan apua Gazan väestölle.
Nyt Gazan väestön pitäisi viimeinkin myös pystyä hyödyntämään tätä apua.
Sydämelliset kiitokset, arvoisa komission jäsen.
Keskustelu on päättynyt.
Äänestys toimitetaan tänään klo 12.00.
Tilintarkastustuomioistuimen erityiskertomukset
Esityslistalla on seuraavana yhteiskeskustelu seuraavista mietinnöistä:
Garriga Polledon laatima talousarvion valvontavaliokunnan mietintö (A5-0331/2000) tilintarkastustuomioistuimen erityiskertomuksesta nro 8/99 yhteisön tullikoodeksissa säädettyjen vakuuksien ja takaussitoumusten käytöstä perinteisten omien varojen kantamisen suojaamisessa sekä komission vastauksista (C5-0228/2000 - 2000/2132(COS)),
McCartinin laatima talousarvion valvontavaliokunnan mietintö (A5-0396/2000) tilintarkastustuomioistuimen erityiskertomuksista nro 1/1999 eläinten ruokintaan tarkoitetulle rasvattomalle maidolle ja maitojauheelle myönnettävästä tuesta, nro 2/1999 yhteisen maatalouspolitiikan uudistuksen vaikutuksista vilja-alaan, nro 1/2000 klassisesta sikarutosta ja nro 8/2000 yhteisön toteuttamista voirasvan myyntitoimenpiteistä sekä komission vastauksista (C5-0236/2000, C5-0237/2000, C5-0238/2000, C5-0239/2000 - 2000/2130(COS)),
Staesin laatima talousarvion valvontavaliokunnan mietintö (A5-0389/2000) tilintarkastustuomioistuimen erityiskertomuksesta nro 2/2000 Euroopan unionin Bosnia ja Hertsegovinalle rauhan ja oikeusvaltion palauttamiseksi myöntämästä tuesta sekä komission vastauksista (C5-0229/2000 - 2000/2131(COS)),
Dell'Alban laatima talousarvion valvontavaliokunnan mietintö (A5-0359/2000) rakennerahastoihin (talousarvion toteutus) liittyvistä erityiskertomuksista nro 6/1999, 7/1999, 3/2000 ja 7/2000 sekä komission vastauksista (C5-0240/2000, C5-0241/2000, C5-0242/2000, C5-0243/2000 - 2000/2129(COS)).
, esittelijän sijainen.
(ES) Arvoisa puhemies, haluan aluksi kiittää kollegaani Salvador Garriga Polledoa hänen hyvästä työstään tässä omia varoja koskevassa mietinnössä, kysehän on asiasta, jota hän on jo kauan seurannut hyvin läheltä.
Yhteisön talousarvio koostuu osittain perinteisistä omista varoista, jotka käsittävät jäsenvaltioiden tullipalvelut, ja siitä syystä yhteisön takuiden ja vakuuksien järjestelmän tärkein tehtävä on suojata yhteisön rahoituksellisia etuja.
Epäkohdat vakuuksien ja takuiden järjestelmään sovellettavissa menettelyissä aiheuttavat nimenomaan sen, että niistä saatavat yhteisön tulot jäävät perimättä, ja ne täytyy kattaa jäsenvaltioiden bruttokansantuotetta rasittavilla lisäveroilla.
Sen vuoksi olenkin sitä mieltä, että olisi perittävä korkoa niiltä toimijoilta, jotka tosiasiassa hyödyntävät luvatonta luottoa maksunlykkäystileillään vapaaseen liikkeeseen luovutusta koskevien toimiensa yhteydessä.
Garriga Polledon mietinnössä käsitellään jäsenvaltioiden vastuukysymyksiä tapauksissa, joissa yhteisön vakuuksiin ja takuisiin liittyvän sääntelyn laiminlyönti aiheuttaa vahinkoja yhteisön eduille.
Tilintarkastustuomioistuin muistuttaa, että pakollisissa vakuuksissa noudatetaan periaatetta, jonka mukaan tulliviranomaiset vahvistavat takuut tasolle, joka vastaa kyseisen tullivelan tarkkaa määrää, mikäli tämä määrä on varmasti laskettavissa, tai muissa tapauksissa tulliviranomaisten arvioimaa suurinta mahdollista syntyvän tullivelan määrää.
Käytännössä tulli- tai vakuuselin arvioi toiminnan riskitekijät.
Jotta nämä riskit arvioidaan oikein, vakuuden määrä on syytä asettaa mahdollisimman lähelle sen tullivelan määrää, jota vakuus tai takuu koskee.
Jos näitä sääntöjä noudatettaisiin, asiaan liittyvät rahoitusedut olisivat täysin suojattuja.
Mietinnössä otetaan esiin muutamia ongelmakohtia, joista otan esille puolisen tusinaa:
Ensiksikään ei ole olemassa luotettavia tilastoja sovittujen takuiden määrästä.
Näitä vakuuksiin ja takuisiin - jotka ovat selvästi tunnistettavissa tilinpidollisesti tai juridisesti - liittyvät tiedot ovat olemassa jäsenvaltioiden tulliviranomaisten kirjanpidossa, mutta käytettävissä ei ole keinoja, joilla niitä voitaisiin vertailla ja saada niistä tietoja yhteisön tasolla.
Toiseksi jotkut tulliviranomaiset eivät pysty - oletan mieluummin näin kuin ajattelen, että he eivät tee yhteistyötä - tarkastamaan tehokkaasti sitä, täytetäänkö yhteisön lainsäädännössä takuille asetetut ehdot, koska heidän järjestelmissään ja menetelmissään tai tilinpidon järjestelyissä on puutteita.
Haluankin korostaa, kuinka tärkeää on, että uusi tietokoneistettu passitusjärjestelmä (NCTS) tulisi pian voimaan kaikissa jäsenvaltioissa ja yhteiseen passitusjärjestelmään liittyneissä maissa.
Onkin ilmeistä, että yhteisön vakuusjärjestelmän noudattaminen riippuu suurelta osin siitä, kuinka NCTS:n toiminnan eri puolet kehittyvät.
Voidaksemme ratkaista lukuisten maksamatta jääneiden passitustoimien ongelman olisi korostettava operatiivisten keinojen tärkeyttä ja vielä kerran tarvetta saada tämä uusi järjestelmä kehittymään nopeasti.
Moninkertaisten takuutodistusten järjestelmällä ja NCTS:llä saamme aikaan keskittymistä ja selkiytämme hallintoa.
Kolmanneksi on otettava esiin puutteelliset ilmoitukset.
Yhteisön säännöissä sallittujen määräaikojen päätyttyä jäsenvaltioiden on siirrettävä A-kirjanpitoon ne takuiden kattamat maksut, joista ei ole erimielisyyttä.
Neljänneksi on tarpeen muuttaa yhteisön tullilainsäädäntöä sen varmistamiseksi, että tulliluottomenettelyn takaavien vakuuksien olisi taattava myös tulliviranomaisten tavaroiden luovutuksen jälkeen maksamat automaattiset maksut.
Viidenneksi on korostettava sitä, että tilintarkastustuomioistuin on paljastanut suuren joukon tapauksia, joissa yhteisön talousarvion piiriin kuuluvia summia ei ole maksettu tai joissa ne saadaan vasta viivästyskorkojen kera maksettuina.
Lopuksi haluaisin mainita vaikeuksista, jotka aiheuttavat epäonnistumisia silloin, kun on perittävä huomattavia summia TIR-toimista tulevina tullimaksuina ja muina veroina; ne johtuvat käytössä olevien mekanismien tehottomasta täytäntöönpanosta ja passituksen valvonnan puutteesta.
Arvoisa puhemies, haluan lopuksi korostaa sitä, että Euroopan komission olisi tutkittava tässä esille tuotuja monenlaisia ongelmia ja erityisesti sen olisi uusittava tietojärjestelmänsä, voidakseen ottaa tässä mielessä huomioon jäsenvaltioiden asiaankuuluvat edut yhteisön talousarvioissa.
. (EN) Arvoisa puhemies, haluan antaa tilintarkastustuomioistuimelle tunnustusta sen merkittävästä osuudesta näiden mietintöjen valmistelussa.
Käsittelemäni neljä erityiskertomusta koskevat maitoalaa, vilja-alaa ja sikaruttoa, joiden kokonaiskustannukset ovat noin 16 miljardia euroa, mikä on merkittävä osuus budjetista.
Tilintarkastustuomioistuimen tutkimus on erittäin yksityiskohtainen, ja meidän on syytä antaa tunnustusta tilintarkastustuomioistuimen merkittävästä avusta parlamentille, sillä on selvää, että ilman tilintarkastustuomioistuimen ja parlamentin vuorovaikutusta parlamentti ei pystyisi arvioimaan tai tarkastelemaan komission rahoituksen tehokkuutta.
Voimme myös antaa tilintarkastustuomioistuimelle tunnustusta siitä, että se auttaa komissiota tunnistamaan heikkoudet sen hallinnossa ja ne jäsenvaltioiden erilaisten suunnitelmiemme toteuttamisessa kohtaamat vaikeudet, joita komissio ei ehkä ole huomannut.
Tilintarkastustuomioistuin on kiinnittänyt tässä erityiskertomuksessa huomiota niihin perusasetuksissa oleviin heikkouksiin, joiden vuoksi komission ja jopa jäsenvaltioiden on vaikea valvoa menoja tehokkaasti.
Vilja-alan uudistuksia koskevassa erityiskertomuksessa tilintarkastustuomioistuin on kiinnittänyt huomiota siihen, saavuttaako kyseinen politiikka taloudelliset ja sosiaaliset tavoitteensa.
Palatakseni nyt maitoalaan - siitä on kaksi erityiskertomusta, ensimmäinen liittyy rasvattomaan maitojauheeseen ja toinen voihin - meidän tulisi muistaa, että vaikka meillä on kiintiöjärjestelmä, jolla on tarkoitus saada tuotanto vastaamaan kulutusta, maksamme joka vuosi noin 3 000 miljoonaa euroa hävittääksemme ylijäämän ja rasvattoman maitojauheen, josta vain noin 37 prosenttia myydään täydestä markkina-arvosta.
Toisin sanoen loput käytetään tukien turvin muun muassa eläinten ruokintaan.
Vastaavasti tuottamastamme voista vain 75 prosenttia myydään markkinahintaan.
Tämä osoittaa heikkoudet politiikoissa, joissa on käytössä kiintiöjärjestelmä ja joissa ylijäämien tukemiseen menee kuitenkin paljon yhteisön varoja.
Tilintarkastustuomioistuimen erityiskertomuksessa - ja parlamentti tukee tätä - kiinnitetään huomiota siihen, että meidän pitäisi kenties käyttää varojamme paremmin tavalla, jolla voitaisiin kasvattaa maitotuotteiden kulutusta Euroopan markkinoilla, sen sijaan, että käyttämättömistä määristä maksetaan tukia.
Vilja-alalla tilintarkastustuomioistuimen suurin huolenaihe olivat liian suuret korvaukset, jotka on dokumentoitu tarkkaan ja joiden olemassa olon me tunnustamme. Tilintarkastustuomioistuin kiinnittää myös huomiota siihen, että politiikkoja suunniteltaessa pitää kaikilla tasoilla - komissiossa, neuvostossa ja parlamentissa - ottaa huomioon muutokset markkinatilanteissa.
Kun suunnittelimme tätä politiikkaa, emme varautuneet maailmanmarkkinahintojen nousuun, joka johti aivan liian suurien korvauksien maksamiseen tällä alalla.
Kertomuksessa kiinnitetään myös huomiota siihen - ja parlamentti panee tämän merkille -, että noin 40 prosenttia vilja-alalla maksetuista 12 miljardista eurosta menee 3 prosentille maanviljelijöistä, ja 54 prosenttia maanviljelijöistä saa vain noin 5 prosenttia tuesta.
Tämä kiinnittää jälleen huomion koko politiikan tehokkuuteen ja siihen, pitäisikö sitä tarkistaa siten, että se sovitettaisiin paremmin aluepolitiikkaan ja sosiaalipolitiikkaan.
Nämä olivat tärkeimmät esitetyt huolenaiheet.
Puhuttaessa vilja-alasta tai maito-alasta meidän pitäisi myös kertoa, että komissio on päättänyt tarkistaa tämän politiikan perusteellisesti, ja tutkimukset ovat jo alkaneet.
Odotamme innokkaasti tutkimuksen valmistumista.
Haluan kiittää komissiota yhteistyöstä ja siitä, että se on jo ryhtynyt toimiin joidenkin erityiskertomuksissa todettujen heikkouksien korjaamiseksi.
. (NL) Arvoisa puhemies, siitä lähtien kun Daytonin rauhansopimus solmittiin joulukuun lopussa vuonna 1995, Euroopan unioni on vaikuttanut merkittävästi rauhan saavuttamisessa.
Varoja vapautetaan runsaasti jälleenrakentamiseen, vaalien järjestämiseen, ihmisoikeuksiin vaikuttamiseen jne.
Olemme myös rahoittaneet 53 prosenttia korkean edustajan toimiston kuluista.
Nyt edessämme oleva tilintarkastustuomioistuimen erityiskertomus on kolmas sarjassaan.
Kertomuksia on tehty aiemmin Mostarin tilanteesta, ja toinen kertomus käsitteli jälleenrakentamista entisessä Jugoslaviassa.
Uskon, että nämä erityiskertomukset yhdessä nyt käsiteltävänä olevan kertomuksen kanssa ovat saaneet aikaan sen, että me Euroopan parlamenttina olemme joutuneet kasvokkain tosiasioiden kanssa ja että olemme myös yrittäneet saada aikaan hyviä jatkotoimia näiden mietintöjen johdosta.
Uskon, että tämä tilintarkastustuomioistuimen toimintatapa yhdessä parlamentin seurannan kanssa, joka on toteutettu talousarvion valvontavaliokunnan kautta, on saanut meidät edistymään tässä asiassa.
Arvoisat kollegat, talousarvion valvontaa ei voida hoitaa pelkästään Brysselissä tai Strasbourgissa sijaitsevasta toimistosta käsin.
Mielestäni joskus täytyy mennä käymään paikan päällä.
Paikallistuntemus on välttämätöntä. Ihmisiin täytyy tutustua, ja täytyy tietää, kuinka ihmiset toimivat paikan päällä ja millaiset olot ovat.
Muut kollegat ovat saaneet aiempia mietintöjä laadittaessa mahdollisuuden lähteä Bosnia ja Hertsegovinaan.
He ovat oppineet siellä paljon, ja myös minä olen käynyt siellä viime vuonna 16.-19. lokakuuta.
Toistan ja painotan, että tämä on hyvin tärkeää.
Opin niiden neljän Sarajevossa viettämäni päivän aikana oikeastaan enemmän kuin olisin voinut oppia tuhansilta kirjojen sivuilta.
Haluan pyytää puheenjohtajakokousta ottamaan tämän huomioon, kun siellä päätetään siitä, halutaanko esittelijöille antaa myöhemmin mahdollisuus saada tällaisia kokemuksia.
Arvoisat kollegat, mitä sitten on kritisoitu?
Ensinnäkin kritiikkiä esitettiin komissiota kohtaan. Varoja ja henkilöstöä on varattu liian vähän, ja hallinto on keskitetty liikaa Brysseliin.
Uskon, että Euroopan komissio on ottanut huomioon tilintarkastustuomioistuimen kritiikin.
Minun täytyy antaa siitä komissiolle hyvät pisteet.
Parannuksia on tehty, ja henkilöstöä on varattu lisää.
Haluan korostaa täällä, että Sarajevon valtuuskunnan henkilöstöasiat on järjestetty paremmin, ja henkilöstö on erittäin pätevää ja hyvin motivoitunutta.
Tilintarkastustuomioistuimen kritiikki ja toimet, joihin parlamentti on sen johdosta ryhtynyt, ovat saaneet tämän aikaan.
Lisäksi komissio on tilintarkastustuomioistuimen painostuksen alaisena toteuttanut hajauttavaa politiikkaa, mikä on saanut aikaan sen, että Sarajevon valtuuskunnan henkilöstö, samoin kuin muidenkin valtuuskuntien henkilöstö, saa lisää voimaa ja että valtuuskunnan johtaja voi puuttua tehokkaammin paikan päällä esiintyviin tarpeisiin ja on voinut huolehtia muun muassa siitä, että kaikki maksuviivästykset on saatu nyt poistettua.
Annan tältä osin komissiolle hyvät pisteet.
Toiseksi kritiikkiä esitettiin korkean edustajan toimistoa kohtaan ja sitä kohtaan, kuinka Euroopan unioni hoitaa tätä toimistoa.
Euroopan komissiota moititaan siitä, että se on valvonut toimistoa liian vähän.
Tilintarkastustuomioistuimen kertomus ja parlamentin toiminta ovat saaneet aikaan sen, että korkean edustajan toimistossa vallitsee uusiajattelutapa.
On tosiaan niin, että siellä on toiminut maaliskuusta 1999 lähtien uusi talousjohtaja, joka on kirjoittanut runsaasti noudatettavista säännöistä.
Korkean edustajan toiminnan alkaessa esiintyi ilmeisesti melko paljon tuhlailua.
Tämän henkilön, komission ja toimiston panos kokonaisuudessaan on saanut aikaan sen, että korkean edustajan toimiston budjetti on supistunut lähes viidellä miljoonalla eurolla kolmen vuoden aikana.
Tämä on mielestäni hyvin myönteinen tulos.
Yksi tärkeimmistä kritiikeistä korkeaa edustajaa kohtaan oli myös 17 kohta, joka koskee aiemman talouspäällikön eturistiriitoja.
Parlamentti pyytää - ainakin päätöslauselmassa sellaisena, kun se on nyt edessämme - tästä laajaa selostusta.
Minun täytyy ilmoittaa teille, että olen saanut tässä välillä korkealta edustajalta asiakirjan, samoin kuin komissiolta, ja että siten tärkeimpiin arvosteluihin on vastattu.
Siksi ehdotan, että tarkistukseni, jossa otetaan tämä asia huomioon, hyväksyttäisiin.
Muu kritiikki kohdistui ihmisoikeusasioihin.
Minun täytyy sanoa, että komissio tekee ihmisoikeuksien hyväksi yleisesti ottaen erittäin ansiokasta työtä Sarajevossa ja Bosnia ja Hertsegovinassa.
Mielestäni meidän täytyy osoittaa lisää varoja näitä ihmisiä varten, mutta ihmisoikeuksien osalta odotamme vieläkin komission vastauksia 29 ja 35 kohdasta.
Viimeinen tärkeä asia on yhä vieläkin tiedotusvälinepolitiikka.
Komissiota on arvosteltu kovasti tiedotusvälinepolitiikasta.
Tiedotusvälinepolitiikan alalla on kuulemma tuettu kahdella miljoonalla eurolla sellaista materiaalia, joka ei ollut tukikelpoista.
Odotan vieläkin komissiolta tarkkaa kertomusta.
Tämä on mainittu päätöslauselmassa, ja siksi toivon, että voin saada vastauksen tästä asiasta mahdollisimman pikaisesti.
. (FR) Arvoisa puhemies, arvoisa komission jäsen, hyvät kollegat, mietintöni koostuu oikeastaan neljästä erillisestä erityiskertomuksesta.
Haluan kiittää komission jäsen Schreyeriä siitä, että hän on tullut tänne.
Toivon, että hänen kauttaan rakennerahastojen hallinnasta vastaavat henkilöt niin komissiossa kuin jäsenvaltioissa kuulevat mietintömme ja johtopäätöstemme sanoman, sillä käsittelemme nyt rakennerahastoja, jotka - kuten kaikki tietävät - ovat yleisesti ja välittömästi jäsenvaltioiden hallinnan alaisia.
On siis neljä erillistä erityiskertomusta: yhdessä käsitellään tukien täydentävyyttä, toisessa teollisuusalueiden uudistamista, kolmas on tilintarkastustuomioistuimen erityiskertomus Euroopan sosiaalirahaston ja EMOTR-ohjausosaston toimista nuorten työllistämisen edistämiseksi ja neljännessä erityiskertomuksessa käsitellään Irlannin kansainvälistä rahastoa ja Pohjois-Irlannin PEACE-tukiohjelmaa.
Viimeisestä erityiskertomuksesta haluan esittää erityiset kiitokset avusta aluepolitiikka-, liikenne- ja matkailuvaliokunnalle.
Hyväksyimme Cocobussa kaikki sen esittämät tarkistukset.
Nämä neljä eri aihetta johtavat kuitenkin hyvin samankaltaisiin huomioihin, jotka voidaan jakaa kolmeen ryhmään.
Ensinnäkin komissiota kritisoidaan pääasiallisesti sen hallinnollisista menettelyistä, joita tilintarkastustuomioistuin pitää meidän tavoin liian pitkinä ja monimutkaisina ja jotka häiritsevät toisinaan hankkeiden etenemistä.
Täytyy sanoa, että jäsenvaltioita moititaan tästä samasta asiasta.
Hankkeiden valvonta paikan päällä tai Brysselistä käsin on aina riittämätöntä.
Varoista ja henkilöstöstä on yhä pulaa - toiset ovat puhuneet tästä muiden kysymysten yhteydessä - vaikka tilintarkastustuomioistuin on huomauttanut asiasta useita kertoja.
Komissio on uudistamassa perusteellisesti rakennettaan ja pyytää lisäresursseja.
Toivon, että parlamentti, joka on aina uskonut myyttiin virkamiesten määrän nollakasvusta, vaikka tehtävien määrä on lisääntynyt, hyväksyy komission ehdotukset ja tavoitteet ja vahvistaa samalla sen valvontavaltaa ja merkitystä.
Tämä johtaa tietenkin rahoitusten päällekkäisyyksiin, kun rahoitusta ei valvota riittävän tarkkaan, eli EU:n määrärahojen väärinkäyttöön.
Viimeinen moite koskee maksujen viivästymisiä, toistuvaa ongelmaa, jota komissio ei tunnu saavan ratkaistua tai hallittua.
Toinen tärkeä kritiikin aihe, jota toivoisin voivamme painottaa suhteissamme jäsenvaltioihin, koskee määrärahojen väärinkäyttöä, joka johtuu usein siitä, etteivät jäsenvaltiot ja komissio toimi yhteistyössä, ja siitä, etteivät jäsenvaltiot arvosta määrärahoja.
Niitä pidetään usein lahjoituksina, eräänlaisina varoina, joilla voidaan täydentää kansallisia varoja.
Jäsenvaltiot sivuuttavat toisinaan täydentävyyden periaatteen, jonka mukaan kyseessä on yhteisrahoitus, jota täytyy täydentää kansallisella rahoituksella.
Varojen arvioidaan kattavan lähes 100 prosenttia rahoituksesta, mikä ei tietenkään vastaa rakennerahastojen toimintaperiaatetta ja niiden varojen käyttötarkoitusta.
Jäsenvaltiot eivät saisi unohtaa, että nämä varat ovat julkisia ja koskevat kaikkia Euroopan kansalaisia.
Niitä pitäisi näin ollen käyttää vielä harkitummin kuin kansallisia varoja.
Toiminnan puutteellisuuden korjaamiseksi hyväksyttiin kesäkuussa 1999 uusi säännöstö, ja toivon, että sen avulla pääsemme etenemään.
Pyydämme komissiota käyttämään puutteita todettuaan kaikkia sen käytössä olevia keinoja, kuten maksujen keskeyttämistä, ja jos toimet ovat perusteltuja, me tuemme komissiota niiden toteuttamisessa.
Lopuksi olen sitä mieltä, että komission pitäisi itse valvoa tarkemmin valintaedellytyksien täyttymistä, ennen kuin se hyväksyy varojen myöntämisen.
Tällä vältyttäisiin rahoittamasta huteria hankkeita, näitä sekavia hankkeita, joita jäsenvaltioissa usein tavataan.
Tässä ovat huomiot, jotka halusin esittää teille.
Kiitos, arvoisa puhemies, näistä muutamasta ylimääräisestä sekunnista, jotka minulle myönsitte.
Arvoisa puhemies, hyvät kollegat, Euroopan unioni tarjoaa huomattavia varoja Bosnia ja Hertsegovinan jälleenrakentamiseksi ja sen demokratian toteuttamisen tukemiseksi, mikä oikeuttaa täysin sen huomion, jonka me kiinnitämme nyt tilintarkastustuomioistuimen erikoiskertomusta nro 2/2000 koskevaan päätöslauselmaesitykseen.
Ensimmäinen huomiomme johtuukin nimenomaan siitä, että tuomioistuin on vasta vuoden 2000 alussa onnistunut saamaan päätökseen ja hyväksytyksi kertomuksensa, joka koskee vuosien 1996-1998 välillä toteutunutta yhteisön apua, eli 2-4 vuotta sitten.
Tämän valitettavan viivästyksen ilmeisenä seurauksena on, että monet huomioista ovat menettäneet ajankohtaisuutensa, sillä tällä välin Bosnia ja Hertsegovinan oikeudellisissa puitteissa ja politiikassa on tapahtunut merkittäviä muutoksia.
Tämä ei suinkaan merkitse sitä, etteikö noita huomioita pitäisi ottaa lukuun tulevaisuudessa, erityisesti Kosovossa, jotta tuonkaltaisia ongelmia voitaisiin välttää vastaavanlaisissa unionin toimissa.
Tosiasia on, että tämänkaltainen valvonta on ratkaisevaa, jotta olemassa olevat ongelmat voitaisiin määritellä ja ratkaista. Ongelmia on kahdella tasolla, jotka ovat suora rahoitus ja yhteisrahoitus muiden rahoituksenantajien kanssa.
Ensimmäisessä tapauksessa puutteita on ollut muiden muassa erityisesti ihmisoikeuksien puolustamiselle, kansalaisyhteiskunnalle ja tiedotusvälineille annettavassa tuessa.
Toiminnantarpeen kiireellisyyteen nähden riittämättömien ja keskitettyjen menettelytapojen havaitsemisesta siihen asti, että komissio on asetettu tapahtuneiden tosiasioiden eteen, jotka sen on pitänyt sittemmin rahoittaa, on ollut paljon tilanteita, jotka on onneksi saatu korjattua.
Yhteisrahoituksen osalta on pidettävä myönteisenä asiana, että korkean edustajan toimiston rahoitus on siirretty ensimmäiseen pilariin, mikä on merkinnyt sitä, että sen täytäntöönpanossa on pitänyt alkaa noudattaa varainhoitoasetusta.
Näin on muuten mielestämme oltava myös vaaliprosessien tarkkailun ja siten myös Euroopan turvallisuus- ja yhteistyöjärjestön kanssa tehtävän yhteistyön yhteydessä.
Arvoisa puhemies, tässä olivat tiivistettynä ne huomiot, joita meidän ja ulkoasianvaliokunnan mielestä pitäisi tarkastella jäsen Staesin jota onnittelen mietinnössä, kun otetaan huomioon tämänkaltaisten avustuksien taustalla oleva rahoitustuki suuruus, varojen niukkuus ja päivänselvä tarve käyttää niitä kurinalaisesti ja avoimesti.
Arvoisa puhemies, haluan ensimmäiseksi ylistää Dell'Alban mietintöä ja sitä, että siinä tunnustetaan Irlannin kansainvälisen rahaston ja rauhan ja sovinnon rahaston olevan innovatiivisia keinoja lujittaa rauhanprosessia.
Hankala ympäristö, jossa rahastot ovat joutuneet toimimaan, niiden rooli toiminnan elvyttäjänä, lähestymistapa, jossa epäedullisessa asemassa oleville alueille annetaan etusija, ja rahaston ainutlaatuinen rooli rajat ylittävien ohjelmien yhteisen hallinnon ja toteuttamisen käynnistäjänä ovat kaikki saaneet ansaitsemansa tunnustuksen.
Irlannin kansainvälinen rahasto on ymmärtääkseni laatinut kattavan vastineen kysymyksiin, jotka esitettiin parlamentin jäsenille tarjottavassa tilintarkastustuomioistuimen kertomuksessa.
Vastineessa on mainittu useita tarkoin määriteltyjä toimia, jotka rahasto toteuttaa erityiskertomuksessa esitettyjen asioiden hoitamiseksi.
Puhuttaessa Irlannin kansainvälisestä rahastosta on tärkeää painottaa erästä seikkaa: tämä ei ole Euroopan unionin ohjelma.
Rahasto on oikeastaan kansainvälinen järjestö, jolla on oma hallintoelin, säännöt, tilintarkastusmenettely ja niin edelleen.
Lisäksi Euroopan unioni on vain yksi sen rahoittamiseen osallistuvista rahoittajista.
Euroopan unionin vuotuinen maksuosuus kattaa 35 prosenttia kokonaiskustannuksista.
Ison-Britannian ja Irlannin hallitukset perustivat Irlannin kansainvälisen rahaston vuonna 1986 edistämään taloudellista ja yhteiskunnallista kehitystä ja tukemaan yhteydenpitoa, vuoropuhelua ja sovintoa kaikkialla Irlannissa.
Rahaston rahoittajia ovat Yhdysvallat, Euroopan unioni, Kanada, Uusi-Seelanti ja Australia.
Perustamisensa jälkeen rahasto on tukenut 597 miljoonalla eurolla 4 600 hanketta, joiden avulla on luotu 38 000 työpaikkaa, mistä on seurannut noin 1 193 miljardin euron lisäinvestointeja, joten hankkeiden kokonaisinvestoinnit ovat olleet lähes 179 miljardia euroa. Lähes 90 prosenttia hankkeista on suuntautunut epäedullisimmassa asemassa oleville alueille.
Yhteisöjen välisiin ryhmiin on osallistunut yli 9 000 henkilöä ja rajat ylittäviin rakenteisiin 5 000 henkilöä.
Arvoisa puhemies, haluan sanoa, että kollega Staesin mietintö on erittäin hyvin laadittu, ja haluan myös kiinnittää kaikkien huomion siihen, että Balkan on erityinen alue Euroopan maantieteessä, mutta se ei ole erityinen ainoastaan maantieteen näkökulmasta vaan myös ihmisten ajattelutavan ja olojen näkökulmasta.
Olen siis sitä mieltä, että jokainen tapaus pitää tutkia läpikotaisin, jotta sekä suorittamamme arviointi että ne toimet, joihin ryhdymme, olisivat tehokkaita.
Se, mitä esittelijä Staes sanoi ja teki, siis että hän meni paikan päälle katsomaan, mitä tapahtuu, on asian ydin.
Arvoisa puhemies, hyvät kollegat, täältä kaukaa emme voi tietää, mitä tapahtuu näillä alueilla, joilla kullakin on omat ominaispiirteensä.
Emme voi toimistosta käsin seurata, mitä todella tapahtuu.
Kirjeiden, faksien ja sähköpostin avulla emme voi ymmärtää näiden ihmisten ajattelutapaa.
Meidän on oltava heidän lähellään. Ja meidän pitää olla heidän lähellään eikä vain julistaa pelkkää mielenkiintoamme, jota tietenkin kaikki tahot tuntevat, meidän on oltava lähellä heitä myös käytännössä, sekä fyysisesti että maantieteellisesti, mutta ennen kaikkea meidän on tunnettava näiden kansojen historia ja käyttäytyminen.
Komission ja valvontaelinten huomautukset osoittavat, että paras on aina hyvän vihollinen. Parashan voi olla aina vieläkin parempi, ja siihen suuntaan me kaikki pyrimme.
Olen varma, että osoittamamme mielenkiinto ja vallitseva kriittinen ilmapiiri voivat johtaa vain hyvään suuntaan, ja ehkä meidän pitäisi hyödyntää tällaisiin yhteisrahoituksiin sovellettujen käytäntöjen tuloksia ja soveltaa niitä myös muualla.
Nykyään on olemassa jälleenrakennusvirasto, jonka toimipaikat ovat Thessaloniki ja Pristina. Se on saanut osakseen paljon arvostelua.
Me emme kuitenkaan voi katsoa, että Sarajevo on sama asia kuin Pristina, tämä asia täytyy tehdä selväksi. Juuri tästä syystä mainitsin erilaiset ajattelutavat, olot ja tilanteet, jotka meidän täytyy ottaa huomioon.
Monet kollegat - osittain oikeutetusti - sanoivat, että jälleenrakennusvirasto pitäisi siirtää Thessalonikista Pristinaan.
Monet meistä vastustivat tätä jyrkästi sanoen, että se ei ole mahdollista.
Ratkaisu säilyttää jälleenrakennusvirasto Thessalonikissa on osoittautunut oikeaksi, koska jos se olisi siirretty Pristinaan, Jugoslavialla ei olisi nyt mitään mahdollisuuksia saada rahoitusta Euroopan jälleenrakennusvirastosta, koska yhdenkin serbin olisi mahdotonta mennä Pristinaan vaatimaan edes yhtä euroa.
Niinpä toistankin, että kritiikki on hyvä asia, mutta koko meidän toimintamme pitää mukauttaa kunkin alueen oloihin, tarpeisiin ja erityispiirteisiin.
Arvoisa puhemies, haluan ensimmäiseksi kiittää tilintarkastustuomioistuinta erittäin hyödyllisistä erityiskertomuksista, joissa on tällä kerralla käsitelty useita eri aiheita.
Kritisoimme kovasti tilintarkastustuomioistuinta vuosikertomuksen aikaan, mutta nämä erityiskertomukset ovat mielestäni erittäin arvokkaita.
On selvästi paljon alueita, joilla komission on vielä parannettava toimintaa.
Keskityn tänään yhteen jäsen Dell'Alban rakennerahastojen eri piirteitä koskevaan mietintöön annettuun vastaukseen.
Tämä on maassani selvästikin asia, jossa Euroopan unioni pystyy ilmiselvästi auttamaan, ja yleisesti tunnustetaan, että rakennerahastot sekä pyrkimys kasvattaa hyvinvointia ja parantaa sosiaalisia oloja ja työllisyystilannetta jollakin alueella antaa EU:sta myönteisen kuvan.
Emme voi kuitenkaan vain katsoa vierestä ja ylistää kritiikittömästi.
Tilintarkastustuomioistuimen erityiskertomukset osoittavat selvästi, että asioissa on paljon parantamisen varaa, ja komissio on jo antanut uuden rakennerahastoja koskevan asetuksen tilanteen kohentamiseksi, ja se aikoo varmasti seurata tarkkaan, saadaanko uudistuksilla aikaan tarpeeksi tuloksia.
Täydentävyydestä meidän täytyy muistaa, ettei EU:n rahastoista ole tarkoitus rahoittaa toimia, vaan niistä osallistutaan toimien rahoitukseen, eikä kansallisten viranomaisten ole tarkoitus korvata varoilla julkisia menoja.
Täydentävyys on tietenkin hieno asia, mutta jopa uusissa asetuksissa säädetään täydentävyyden arvioimisesta kansallisella tasolla alueellisen tason sijasta.
Säännöt ovat sääntöjä, mutta jos niiden rikkomisesta ei seuraa tehokasta rangaistusta, niiden merkitys heikkenee, eikä niiden noudattamista pystytä valvomaan. Tarvitaan siis luja oikeusperusta mahdollisten seuraamusten määrittelemiseksi.
Teollisuusalueiden kehittämisestä puhuttaessa komissio ei saisi tyytyä voivottelemaan, vaan sen pitäisi todeta, että tämä on vain osa laajempaa politiikkaa pk-yritysten tukemiseksi.
Näiden alueiden kehittämiseen kuluu suuria summia.
Esimerkiksi Walesissa tätä pidetään selkeänä kohteena; tarvitsemme selkeitä kohteita ja tavoitteita, ja odotamme näkevämme niitä tulevaisuudessa rakennerahastojen ohjelmissa.
Arvoisa puhemies, esitän hyvin nopeasti muutaman huomautuksen tilintarkastustuomioistuimen tosiaankin hyödyllisistä kertomuksista.
Ensin jäsen Garrigan mietinnöstä.
Käsittääkseni talousarvion valvontavaliokunta on jo päättänyt tästä asiasta, mutta mielestäni on hyvin tärkeää, että alamme arvioida passituspetosten tutkintakomitean työn tuloksia.
Mitä komissio on tähän mennessä tehnyt tämän kertomuksen suositusten johdosta?
Sitten McCartinin mietintö maataloudesta.
Tämä on aina kiinnostava aihe, eikä kukaan kiistä sitä, että maatalouspolitiikka muuttuu ja että sen täytyy seurata aikaansa erityisesti Maailman kauppajärjestössä käytävien neuvottelujen ja laajentumisen yhteydessä.
Sitten kaksi asiaa, josta emme sano mielipidettämme vastaan emmekä puolesta.
Tällä hetkellä ryhmälleni on tärkeää ensinnäkin, millaisia olisivat seuraukset, jos maatalousmenot ja erityisesti tulotuet katettaisiin yhteisrahoituksella.
Toinen asia on eläintautien torjunta, joka on tällä hetkellä hyvin ajankohtainen asia.
Se vie paljon varoja yhteisön budjetista.
Eikö jäsenvaltioissa voitaisi varautua tiettyjen eläintautien puhkeamista vastaan jäljittelemällä tiettyjä käytäntöjä?
Voisiko komissio tarkastella tätä aihetta mahdollisimman pikaisesti?
Sitten Staesin mietinnöstä. On rohkaisevaa, että Euroopan unioni voi tehdä hyvää työtä Balkanin ampiaispesässä.
Olemme iloisia siitä, ja pidämme jäsen Staesin mietintöä erinomaisena.
Kannatamme ennen kaikkea sitä, että korkean edustajan toimisto ei ole määräävässä asemassa, sillä maksaja on Euroopan unioni, jonka täytyy myös valvoa, että rahat käytetään hyvin.
Sitten yleinen huomautus Balkanilla kuulemma vallitsevasta korruption ilmapiiristä.
Mielestämme on tarpeen, että komissio sanoo mielipiteensä siitä, millä tavalla sen pitäisi vaikuttaa yhteisöön.
Vaikuttaako se yhteisön antamaan apuun?
Lopuksi Dell' Alban mietinnöstä.
Minun maassani on käynyt ilmi, että liiketonttien hinnat nousevat huomattavasti yhteisön tuen myötä.
Emme pidä sitä toivottavana.
Voitaisiinko asialle tehdä jotakin?
Arvoisa puhemies, hyvät kollegat, tämänhetkinen BSE-kriisi antaa tilintarkastustuomioistuimen kertomuksille aivan uutta ajankohtaisuutta.
Eurooppalaista maatalouspolitiikkaa on tarkistettava.
BSE on vain jäävuoren huippu.
Määrällisen kasvun tukeminen, siitä seuraava ylituotanto, ja sen jälkeen uusia tukia ylijäämän vähentämiseksi. Muidenkin kuin tavallisten kansalaisten on vaikea ymmärtää sitä, ja tällainen toiminta on myös äärimmäisen altis petoksille, eikä kiintiöjärjestelmä helpota tilannetta lainkaan.
Se osoitetaan erittäin selvästi McCartinin mietinnössä.
Esittelijämme on viitannut ansiokkaasti tähän asiaan toistuvasti, ei pelkästään tällaisina aikoina.
Parlamentilla ei ole valitettavasti maatalousalalla täyttä yhteispäätöstoimivaltaa, ja se voi siksi hyödyntää poliittista liikkumavaraa vain vähän.
Päätökset tehdään ministerineuvostossa, kansalliset maatalousministerit tekevät ne julkisuudelta piilossa edustamiensa moninaisten intressien pohjalta.
Vaikka he varaavat itselleen oikeuden tehdä päätöksiä, he eivät ole kuitenkaan valmiita ottamaan todella vastuuta niistä.
Kun ilmenee virheitä, epäkohtia, säännönvastaisuuksia tai petoksia, kansalliset maatalousministerit eivät ota niistä välittömästi vastuuta vaan viittaavat yhä uudelleen Brysseliin ja EU:hun.
Tähän on tultava perusteellinen muutos.
Vaaditaan paitsi valvontaa myös parlamentin poliittista yhteispäätösoikeutta kaikilla maatalouspolitiikan aloilla.
Me tarvitsemme suurempaa avoimuutta ja julkisuutta.
Se ei vahingoita viljelijöitä, vaan kyse on siitä, että taistellaan toisenlaisen kuluttajapolitiikan puolesta viljelijöiden etujen nimissä.
Jäsen McCartin mainitsi myös mietinnössään jo oikeat avainsanat.
Kyse on suorista tuista ja yhteisrahoituksesta.
Tähän on tultava muutos, myös itälaajentumisen osalta, jos me aiomme harjoittaa maatalouspolitiikkaa niin, että maatalous kykenee suoriutumaan itälaajentumisesta.
Myös Nizzan kokouksen jälkeen käy selväksi, että neuvosto ei kykene todella ratkaisemaan näitä ongelmia, ja haluaisin siksi lopuksi korostaa vielä kerran, ja se on jatkossa koko parlamentin asia, että me tarvitsemme maatalouspolitiikassa parlamentin täyttä päätäntävaltaa ja täyttä yhteispäätösoikeutta.
Arvoisa puhemies, tilintarkastustuomioistuimen kertomuksesta vuodelta 1999 voidaan lukea, että suuria nettomaksajia EU:n budjettiin ovat olleet Iso-Britannia, Belgia ja Hollanti.
Nämä kolme maata ovat tilittäneet budjettiin tullimaksuja eli omia varoja suhteellisesti paljon enemmän kuin muut maat.
Näissä maissa on suuria satamia ja näiden maiden kautta kulkee paljon niin sanottua passitusliikennettä.
Kun luetaan tilintarkastustuomioistuimen asiakirjoja ja Garriga Polledon mietintöä, niihin sisältyy kiusallinen piirre.
Monissa maissa on paljastettu väärinkäytöksiä, mutta maiden nimiä ei mainita.
Näin ollen syntyy epäilys, että rikoksia on tehty eniten niissä maissa, joissa on suuria kauttakulkusatamia.
Jos maiden nimiä ei mainita, epäilykset kohdistuvat Isoon-Britanniaan, Belgiaan ja Hollantiin.
Jos ne eivät ole syyllisiä rikosten ja rikollisten suojeluun, niitä kuitenkin epäillään, kun maiden nimiä ei mainita.
Euroopan unionin kautta kulkee suuria määriä tavaroita, jotka kuljetetaan satamista unionin ulkopuolelle.
Sekä tilintarkastustuomioistuimen että OLAFin tutkimuksissa on selvinnyt, että varsinkin tupakan tuontiin ja kauttakulkuun liittyy merkittäviä väärinkäytöksiä.
Niiden laajuutta on niin vaikea arvioida, että unionille aiheutuvien vahinkojen suuruuden arviot liikkuvat miljardin ja viiden miljardin euron välillä.
Tupakka tulee pääosin Hollannin ja Belgian satamiin ja kuljetetaan sieltä EU-maiden kautta usein entisen Jugoslavian alueelle, muun muassa Montenegroon.
EU päätti viime vuonna avustaa Montenegroa poliittisista syistä ilman salakuljetuksen torjuntaan liittyviä ehtoja 15 miljoonalla eurolla.
Montenegrosta salakuljetustupakka ajetaan joka yö 50 tai 70 pikaveneellä Italiaan, josta se levitetään EU:n markkinoille ilman tulleja ja veroja.
Tällaisen toiminnan estämiseen tarvitaan päättäväistä toimintaa ja niiden ongelmien ratkaisuja, joihin on viitattu Garriga Polledon mietinnössä.
Unionin näkökulmasta kyseessä on miljardien eurojen projekti.
Arvoisa puhemies, tämänpäiväinen keskustelu on toki tarpeellinen, mutta se kattaa hyvin vaihtelevia aiheita.
Siksi rajoitan puheenvuoroni jäsenten McCartin ja Staes käsittelemiin aiheisiin.
Mitä tulee ensimmäiseen näistä kahdesta mietinnöstä, ryhmämme ranskalainen valtuuskunta ei voi yhtyä joihinkin voirasvoja koskeviin huomioihin, joilla kyseenalaistetaan neuvoston päätös, jolla takuuhinnat pidetään ennallaan vuoteen 2005 saakka.
Päätös on todellakin mielestämme täysin perusteltu ja maanviljelijöille tarpeellinen.
Samoin se, että 92 prosenttia vuonna 1998 voin ostamista voittoa tavoittelemattomille yhteisöille koskevaa myyntitoimenpidettä varten saatavilla olleista määrärahoista käytettiin vain kolmessa jäsenvaltiossa, joista yksikään ei kuulunut unionin köyhimpiin, kuten päätöslauselmassa todetaan, ei ole mielestämme painava peruste.
Se on mielestämme vähän hätiköityä, ja silloin unohdetaan, että "neljännen maailman" maiden ilmaantuminen ja joidenkin yhteiskuntaluokkien köyhtyminen maissamme on kauhistuttavaa todellisuutta. Mutta yhä hauraan talouskasvun vilkastuminen ei auta palauttamaan nopeasti yhteiskuntaan usein jo pitkään syrjäytyneenä ollutta väestöä.
Myöskään mietinnön kriittinen asenne suurille viljantuotantoalueille myönnettyihin tukiin ei miellytä meitä, vaikka mietinnössä tietenkin todetaan, että unionin pienimpiin viljantuottajiin täytyy kiinnittää erityistä huomiota.
Emme myöskään jaa sikaruttoa koskevaa mielipidettä, jonka mukaan sikojen kasvattajien pitäisi kustantaa entistä suurempi osuus epidemioiden torjuntatoimista, ja voidaankin ihmetellä, miksi heille pitäisi langettaa tämä ylimääräinen maksu, kun kaikki tietävät ne raskaat taakat, jotka jo nyt rasittavat heitä.
Ovatko he vastuussa sairauksista? Eivät tietenkään, he ovat niiden uhreja.
Täten, jollei haluta jälleen kerran vaivihkaa kansallistaa yhteistä maatalouspolitiikkaa, ei tätä ehdotusta voida missään tapauksessa hyväksyä.
Staesin Euroopan unionin Bosnia ja Hertsegovinalle myöntämiä tukia koskevassa mietinnössä moititaan syystäkin korkean tason edustajan toimistoa (OHR) vakavista puutteista sen talouden hoidossa, varsinkin kun ajankohta on kriittinen ja maksajiksi joutuvat jälleen kerran Euroopan kansalaiset.
Ryhmämme panee myös merkille OHR:lle ja komissiolle esitetyn pyynnön lisätiedoista, joilla pyritään selvittämään eturistiriitaan johtaneet syyt.
Sekin on sietämätöntä, että laitteisiin, jotka eivät kuulu tuen piiriin, myönnettiin 2 miljoonaa euroa...
(Puhemies keskeytti puhujan.)
Arvoisa puhemies, haluaisin sanoa pari sanaa kollega Staesin erinomaisesta mietinnöstä.
Ensin haluaisin oikeastaan kääntyä teidän puoleenne parlamentin puhemiehistön jäsenenä.
Oli häpeä parlamentille, että me jouduimme sietämään sellaisen byrokraattisen hallinnollisen viivytyksen kysymyksessä, voimmeko lähettää parlamentin talousarvion valvontavaliokunnan esittelijän Bosnia ja Hertsegovinaan vaiko emme.
Toivon niiden tahojen etujen nimissä, joita meidän on edustettava täällä parlamentissa, että sellainen ei enää toistu.
Sanon tämän hyvin selvästi, koska me - myös minä itse - kritisoimme sitä tavallisesti komissiossa.
Tällä kertaa me joudumme valitettavasti toteamaan sen omassa parlamentissamme, mikä on sietämätön tilanne!
Toiseksi: tämä kollega Staesin mietintö antaa meille toivoa kahdella suunnalla.
Toisaalta komissio on oppimiskykyinen.
Budjettivaliokunnan ja talousarvion valvontavaliokunnan johdolla tehtyjen ensimmäisten vierailujen ja sen tilanteen, jonka esittelijämme voi nyt todeta, välillä on tapahtunut ilahduttavaa kehitystä, ja voin vain onnitella komissiota siitä.
Tämän Balkania koskevan ohjelman alussa apua myönnettiin niin kuin unionissa niin usein tapahtui, nimittäin että asiasta päätettiin vihreän pöydän ääressä Brysselissä ja yksityisille yrityksille annettiin tehtäväksi todeta avun tarve paikan päällä sekä jakaa ja käyttää rahat.
Tästä järjestelmästä on luovuttu, ja sitä on muutettu lähes vallankumouksellisesti - myös parlamentin painostuksesta.
Se osoittaa, että meidän aloitteemme ovat arvokkaita ja komissio on oppimiskykyinen.
Arvoisa komission jäsen, tehän voitte ehkä käyttää tätä oppimiskykyä, jota te olette osoittanut yllättävästi valtuuskunnassa Sarajevoon, mallina muissa maissa vieraileville muille valtuuskunnille!
Arvoisa puhemies, huolimatta rakennerahastoista vuosikausia Euroopan unionin alueellisen tasapainon vauhdittamiseksi jaetuista varoista 25 rikkaimmalla alueella on kaksi ja puoli kertaa suurempi henkeä kohti laskettu tulo kuin köyhimmillä alueilla, ja näiden epäsuotuisassa asemassa olevien alueiden esittämistä monista tarpeista huolimatta ne eivät ehdi minään vuonna käyttää kaikkia niitä määrärahoja, joita niille myönnetään talousarviossa kehitysvaroina.
Luulenpa, että meidän on mietittävä todellisia syitä siihen, mikä saa tämän käsittämättömän tosiasian aikaan.
Kenties epäsuotuisassa asemassa olevilta alueilta puuttuu aloitteellisuutta eivätkä ne tiedä, kuinka pitäisi kehittyä.
Siinä tapauksessa emme saisi jäädä istumaan kädet ristissä ja puolustautua sillä verukkeella, että me kyllä annamme niille rahaa, mutta ne eivät käytä sitä hyväkseen.
Meidän olisi käynnistettävä täydentävä analysoinnin, tiedonjaon, koulutuksen, motivoinnin, avustamisen ja seurannan politiikka, vauhdittaaksemme uusia rakenteita sekä kehityksen ja edistyksen mahdollisuuksia.
Mahdollista on kuitenkin sekin, että me todellisuudessa kehittyneemmistä ja teknokraattisemmista asemistamme käsin olemmekin liiaksi täydellisyyttä tavoittelevia, vaativia, sääntöjen orjia ja riippuvuussuhteeseen alistajia, jotka näin estävät ja katkaisevat kertaheitolla sen, että yhteisön politiikkojen apua saavilta seuduilta nousisi esiin uusia kelvollisia ajatuksia, jotka ovat niiden oman kehityksen tasolla.
Meidän tulisikin kenties mukauttaa yhteisön politiikat näiden alueiden tasolle, sen sijaan että teeskentelemme niiden mukautuvan elitistiseen eurooppalaiseen politiikkaan.
Se, mitä...
(Puhemies keskeytti puhujan.)
Arvoisa puhemies, haluaisin ensiksi onnitella esittelijä Staesia erittäin loistavasta mietinnöstä.
Hänen työskentelyolonsa eivät ole olleet parhaat mahdolliset.
Ei ole kohtuullista, että parlamentissa käsitellään tilintarkastustuomioistuimen kertomusta, joka koskee monen vuoden takaisia tapahtumia, mutta esittelijä Staes on lukenut läksynsä. Hän on nimittäin tehnyt kenttätyötä.
Kyse ei ole nyt siitä, että en luota esittelijä Staesiin, päinvastoin, mutta minäkin olen sattumalta ollut Bosniassa viime viikolla, ja hänen arvionsa on oikea.
Bosniassa sijaitsevia komission edustustoja koskevasta tarinasta on muodostunut menestystarina.
Tilintarkastustuomioistuin tekee kertomuksessaan johtopäätöksen, jonka mukaan komissio ei ole valvonut tarpeeksi esimerkiksi korkean tason edustajan toimistolle ja YK:lle tarkoitettuja varoja.
Monet ongelmat johtuvat siitä, että hankkeita hallinnoitiin keskitetysti Brysselistä.
Nyt alueella olevat EU:n edustustot ovat pätevöityneet ja saaneet lisää henkilökuntaa.
Se osoittaa, että ajatus, jonka mukaan edustustoille annetaan enemmän velvollisuuksia ja enemmän vastuuta, toimii todellakin käytännössä.
Tilintarkastustuomioistuin ehdottaa, että EU antaisi jatkossa YK:n ja ETYJin ja korkean tason edustajan toimiston kaltaisille organisaatioille tietyn summan rahaa, jonka hallinnosta ne itse vastaisivat.
Samalla tilintarkastustuomioistuin haluaisi vahvistaa valvontaa.
Mielestäni nämä asiat eivät oikein liity toisiinsa.
Jos me vain myönnämme järjestölle rahoja suorina talousarvioihin suoritettavina tukina, niin komissio ei pysty lainkaan seuraamaan ja valvomaan tapahtumia.
Kysymys EU:n ja järjestöjen välisestä yhteistyöstä on osa vastuuvapauden myöntämistä vuodelle 1999.
Komissio vaatii neuvostolta ja parlamentilta selkeitä suuntaviivoja.
Sen voin hyvin ymmärtää.
Emme voi vaatia sekä parempaa valvontaa että ohjaksien löysäämistä.
Meidän on yksinkertaisesti pakko säilyttää tietty veronmaksajien rahojen valvonnan taso.
YK:n järjestelmästä muodostuu valitettavasti yhä byrokraattisempi, tehottomampi ja korruptoituneempi, joten luotan kaikesta huolimatta paljon enemmän omaan EU:n järjestelmäämme.
Arvoisa puhemies, nyt käytävässä keskustelussa käsitellään kymmentä tilintarkastustuomioistuimen erityiskertomusta, joiden aiheet ovat sisällöltään ja merkittävyydeltään niin erilaisia, että ne ulottuvat rakenteellisissa toimissa sovellettavasta täydentävyyden periaatteesta koskevista mietelmistä yhteisön viljapolitiikan havainnolliseen ja huolelliseen tarkasteluun.
Sallikaa minun siksi keskittyä tähän jälkimmäiseen aiheeseen, ja aloittaa onnittelemalla kollegaamme McCartinia samoin kuin tilintarkastustuomioistuinta molempien erinomaisesti suorittamasta työstä ja palauttamalla mieleen tuomioistuimen analyysin viimeiset kohdat.
Vuosina 1993-1997 vilja-ala sai yli 13 miljardia euroa ylikorvausta.
Vuonna 1997 jokainen Euroopan kansalainen antoi yli 37 euroa vilja-alan talousarvioon.
Peltokasvit muodostivat 43 prosenttia maatalousmenoista mutta vain 10,7 prosenttia sen lopputuotannosta.
Melkein 40 prosenttia korvauksista on suunnattu 3 prosentille viljelijöistä ja 57 prosenttia edunsaajista saa 4,5 prosenttia korvauksista.
Tämän analyysin perusteella tilintarkastustuomioistuin teki sen johtopäätöksen, että nykyinen maanviljelijöiden tulojen tukijärjestelmä, joka perustuu sellaisiin asioihin kuten hinta, tuotanto tai viljelty ala, pitäisi korvata maatila- tai työyksikkökohtaisella vakionettotulolla, jolloin maataloustuki valjastettaisiin korvaamaan mikä tahansa maatalouden tulomenetys.
Peltokasveja koskeva yhteinen markkinajärjestely kuvaa parhaiten uudistuksen tarpeessa olevaa yhteistä maatalouspolitiikkaa.
Saksan liittovaltion hallintorakenteen perusteellinen poliittinen uudistus on selkeä merkki siitä, että jopa Euroopan ytimessä, jossa yhteinen maatalouspolitiikka synnytettiin ja jossa sitä on aina tuettu voimakkaimmin, tuntuu yhä kestämättömämmältä ylläpitää sellaista poliittista mallia, joka on kehitetty teollisen ajattelumallin ja suurtilojen puolustamiseksi.
On kehitettävä sellainen maatalouspolitiikka, jota ohjaavat alueelliset perusteet ja maanviljelijöiden välinen tasa-arvoisuus, jotta Euroopan kulttuuriperintö ja ympäristö säilyisivät.
Se merkitsee nykyisen yhteisen maatalouspolitiikan uudistamista.
Arvoisa puhemies, esitän muutaman huomion Dell'Alban mietinnössä esitetyistä ongelmista, joihin haluan kiinnittää huomionne.
Nuorille maanviljelijöille tarkoitetut aloittamistukitoimet eivät ole riittäviä, sillä useissa tapauksissa kohdehakijat olivat ylittäneet asetetun ikärajan tuen saannin aikoihin, vaikka he täyttivät tuen ehdot, kun he jättivät hakemuksensa.
Kun otetaan huomioon ne vaikeat olot, joissa monet näistä nuorista elävät, ja ammattikunnan kohtaamat vastoinkäymiset, on sietämätöntä, ettei osa heistä pääse hyötymään EU:n tuista ja kansallisista tuista epätarkkuuksien ja viivästymisten vuoksi.
Nuorten työllistämisen edistämiseksi suunnitellut toimet pitäisi kartoittaa tarkkaan, jotta voisimme arvioida tämän politiikan vaikutuksia.
Kartoituksessa pitäisi ottaa huomioon toteutettavien yhdistämistapojen erilaisuus.
Teollisuusalueiden uudistamiseen taas on käytetty liian suuria määrävaroja, sillä EKR:n tuilla voitiin rahoittaa hankkeita, jotka eivät liittyneet teollisuusalueiden uudistamiseen.
Lisäksi, silloin kun näitä tukia ei koordinoida alueellisella tasolla, ne aiheuttavat kilpailua edistäjien kesken, mikä taas johtaa tukien hajaantumiseen ja tehon vähenemiseen.
Tällöin ei voida harjoittaa sellaista uudistamispolitiikkaa, jossa otetaan huomioon kaikki tarpeiden määrittelystä aina tulosten arviointiin ja joka mahdollistaa alueiden aktiivisen hallinnoinnin.
Tässä yhteydessä en voi olla mainitsematta Danone-yhtymän saneerausta, tätä toimenpidettä, jota tavataan eri jäsenvaltioissa.
Emme voi sallia sitä, että yritykset, jotka ovat saaneet EU:lta tukia, voivat rakenteellisten uudistusten nojalla - vaikka niiden taloudellinen tilanne on hyvä - irtisanoa tuhansia ihmisiä ja aiheuttaa yhtä monia perhedraamoja, joihin sitten vuorostaan tarvitaan valtioiden ja EU:n julkisia varoja.
Johtopäätöksenä haluan sanoa, että yksi Euroopan unionin keskeisimmistä tavoitteista on työttömyyden torjunta, joka on sekä jäsenvaltioiden että komission prioriteetti.
Tiedämme, että on mahdotonta auttaa koko kohdeyleisöä yhdellä ainoalla toimella.
Todettujen epätarkkuuksien ja porsaanreikien johdosta pitäisi vastaisuuden varalle kuitenkin säätää välttämättömät säädökset, joissa muun muassa määriteltäisiin entistä tarkemmin toimet ja joilla mahdollistettaisiin se, että edunsaajat voisivat hyötyä toimista tehokkaasti, kun hakemusten käsittelyaikaa rajoitetaan ja tukien maksua nopeutetaan, jotta tulokset tässä asiassa...
(Puhemies keskeytti puhujan.)
Arvoisa puhemies, kiitän esittelijää siitä, että hän mainitsi mietinnössään kaksi tärkeää rauhanprosessiin liittyvää rahoitushanketta Pohjois-Irlannissa, ja kiitän häntä myös hänen myönteisestä kannastaan Irlannin kansainväliseen rahastoon, jota rahoittavat Euroopan lisäksi Yhdysvallat, Kanada ja Australia.
Kehottaisin muita vakavista työttömyysongelmista kärsiviä alueita tarkastelemaan kansainvälisen rahaston toimintaa Pohjois-Irlannissa ja raja-alueiden kreivikunnissa.
Se on tehnyt erinomaista työtä.
Se on esimerkiksi rahoittanut 4 600 hanketta, joiden avulla on luotu 38 000 työpaikkaa ja lähes 90 prosenttia näistä työpaikoista sijaitsee alueilla, joilla on korkea työttömyys ja jotka ovat epäedullisessa asemassa.
Noin 9 000 henkilöä on osallistunut yhteisöjen välisissä ryhmissä näihin hankkeisiin, joilla pyritään luomaan työpaikkoja Pohjois-Irlantiin, ja rajat ylittäviin hankkeisiin on osallistunut noin 5 000 henkilöä.
Rahasto on tehnyt erinomaista työtä, ja olen iloinen mietinnöstä välittyvästä myönteisestä suhtautumisesta siihen.
Lisäksi on Euroopan unionin erityinen PEACE-ohjelma.
Sekin tuo Pohjois-Irlannissa ruohonjuuritasolla yhteen ihmisiä yhteisömme molemmilta puolilta erityisesti nuorille - sekä nuorille miehille että nuorille naisille - suunnattujen ohjelmien avulla.
Kaupunkilaisten yhteisillä aloitteilla pyritään edistämään yhteisöllisyyttä; työttömille naisille järjestetään koulutusta - mainitsen vain muutaman parhaillaan käynnissä olevista erittäin menestyksekkäistä hankkeista - elintarviketeollisuutta kehitetään, ja sitten on tietenkin uusi asuntorakennushanke.
Olemme hyvin iloisia ja kiitämme tästä komissiota lämpimästi, kiitämme myös ministerineuvostoa Pohjois-Irlannin erityisestä PEACE-ohjelmasta.
Haluan esittää sydämelliset kiitokset kaikille kollegoilleni parlamentissa heidän yksimielisestä tuestaan tälle rauhanhankkeelle, koska se vaikuttaa erittäin myönteisesti rauhan kehittymiseen maassani.
Arvoisa puhemies, parlamentin jäsenenä, joka edustaa sitä Irlannin osaa, joka hyötyy sekä Irlannin kansainvälisestä rahastosta että rauhan ja sovinnon rahastosta, haluan ylistää näiden molempien saavutuksia, ja edustajana, joka on tiiviisti yhteydessä paikallisiin ryhmiin ja hankkeisiin, jotka hyödyntävät varoja erinomaisella tavalla, haluan sanoa, että olen täysin vakuuttunut siitä, että rahastoista maksettujen rahojen käyttöä seurataan tarkkaan.
Irlannin kansainvälinen rahasto ja rauhan rahasto ovat ainutlaatuisia rahastoja, joten on luonnollista, että näiden rahastojen erityisen luonteen ja toiminnan huono tuntemus on aiheuttanut joitakin väärinkäsityksiä.
Kuten täällä on aiemmin mainittu, EU on yksi tärkeimmistä rahoittajista Yhdysvaltojen, Kanadan, Australian ja Uuden-Seelannin ohella.
Rahasto on luovuttanut yli 400 miljoonaa Irlannin puntaa, mikä on johtanut 1,2 miljardin Irlannin punnan investointeihin, joilla on luotu 38 000 työpaikkaa 150 hankkeen parissa raja-alueen kreivikunnissa ja Pohjois-Irlannissa.
Mielestäni on täysin asiatonta, että talousarvion valvontavaliokunta kyseenalaistaa Irlannin kansainvälisen rahaston rahoitusjärjestelmän tehokkuuden.
Mielestäni näillä rahastoilla on ollut voimakas myönteinen vaikutus rauhanprosessiin ja jäsen Dell'Alban pitäisi tutustua näihin rahastoihin lähemmin.
Haluankin kutsua hänet vierailemaan Pohjois-Irlannissa ja raja-alueen kreivikunnissa ja toteamaan itse asioiden tilan.
Arvoisa puhemies, olemme lukeneet erittäin huolestuneina McCartinin mietinnön, jota valitettavasti analysoimme vasta eilen iltapäivällä.
Siinä esitetyt maataloutta koskevat arviot ovat meistä suoraan sanottuna hämmentäviä, sillä jos tietoja ja lukuja tulkitaan näin karkeasti maatalouden kaltaisella laajalla alalla, jolla on yhteisen maatalouspolitiikan seurauksena käynnissä perustava muutos, olemme huolissamme tehtävistä päätöksistä.
Toki esittelijä McCartin on osoittanut suunnan: maatalousalaa ja sen sääntöjä on tarkistettava perusteellisesti.
On sääli, että Nizzan Eurooppa-neuvosto ei saattanut yhteispäätösprosessia loppuun maatalousalalla hyväksyttävien päätösten osalta.
Varmaa on, että meillä on tältä osin vielä paljon tehtävää.
Arvoisa puhemies, arvoisat parlamentin jäsenet, haluaisin kiittää aluksi jäsen Garrigaa, McCartinia, Staesia ja Dell'Albaa mietinnöistä, joissa käsitellään yhteensä kymmentä tilintarkastustuomioistuimen kertomusta, jotka käsittävät ajanjakson 1999-2000 tai on julkaistu silloin.
Täällä parlamentissa käytävä keskustelu on uskoakseni osoittanut, miten arvokkaita tilintarkastustuomioistuimen erityiskertomukset ovat, koska niissä käsitellään hyvin yksityiskohtaisesti erityisiä ongelmatilanteita.
Komission jäsenenä voin vain pitää näitä erityiskertomuksia erityisen myönteisinä, koska ne antavat mahdollisuuden käsitellä kritiikkiä ajankohtaisesti ja tilintarkastustuomioistuin laatii myös erityiskertomuksensa niin hyvin, että niitä voidaan hyödyntää heti komission uusissa ehdotuksissa.
Minun on tietysti esitettävä asiani lyhyesti ja voin käsitellä vain osittain ja joidenkin asioiden osalta parlamentin erittäin seikkaperäisiä ja arvokkaita mietintöjä, aluksi jäsen Carrigan mietintöä ja teidän omia varoja koskevaa puheenvuoroanne, jäsen Pomés Ruiz.
Eurooppalaisen talousarvion rahoittamiseksi peritään vuosittain tulleina 14 miljardia euroa, ja suurimman osan tästä summasta muodostavat vakuudet ja takaussitoumukset.
Komissio on pyrkinyt viime vuosina parantamaan olennaisesti tätä alaa koskevia säännöksiä.
Saanen mainita, että vuosina 1999 ja 2000 saatettiin voimaan uusia tullialan passitusmenettelyä koskevia säännöksiä.
Ne antavat mahdollisuuden valvoa paremmin passitustoimia sekä näiden toimien suojaamiseksi annettujen vakuuksien hallinnointia.
Yhteisön tullikoodeksia muutettiin nyt äskettäin, ja tämä muutos saatettiin voimaan.
Viime vuonna seitsemän jäsenvaltiota liittyi uuteen tietokoneistettuun passitusmenettelyyn.
Se oli ala, jolla parlamentti teki erittäin monia aloitteita tutkintavaliokuntansa kautta, joka sai aikaan erittäin konkreettisia tuloksia, joita komissio nyt käsittelee.
Ennen kaikkea merkittävää on myös se, että jäsenehdokasvaltiot otetaan nyt suoraan mukaan tähän tietokonejärjestelmään ja tähän uuteen menettelyyn.
Yhteisössä on vireillä Saksaa vastaan kaksi rikkomisesta johtuvaa menettelyä, jotka koskevat tullimenettelyissä ilmenevien säännönvastaisuuksien seurauksia ja sitä, onko siinä tapauksessa maksettava myös viivästyskorkoja, ja samanlaisten menettelyjen aloittamista Itävaltaa, Belgiaa ja Tanskaa vastaan harkitaan.
Komissio esittää lisäksi - muistutan siitä - seuraavien päivien aikana kertomuksensa, jossa käsitellään omien varojen järjestelmää vuosina 1997-1999.
Kokonaisuutena ottaen komission tarkoituksena on lisätä jäsenvaltioiden vastuuta tullialalla.
Mielestäni tullitulojen menettämiseen johtavien hallinnollisten virheiden kohdalla pitäisi soveltaa jatkossa toisenlaista järjestelmää kuin se, joka on nyt voimassa, nimittäin silloin näiden jäsenvaltioiden on määrä vastata myös tulojen menetyksestä virhetapauksissa.
On yksinkertaisesti huono järjestelmä, että siinä tapauksessa EU:n talousarvion rahoituksen viimeisen pilarin on riennettävä apuun, nimittäin silloin kaikkien jäsenvaltioiden on maksettava sen mukaan, mikä on niiden osuus bruttokansantuotteesta.
Toisin sanoen, tällä hetkellä järjestelmä on sellainen: huolimatonta hallintoa harjoittava palkitaan, ja erityisiä ponnisteluja tekevä on oikeastaan tyhmä.
Oikeastaan myös valtiovarainministerien pitäisi ehdottomasti kaavailla sellaisen järjestelmän muuttamista.
Tällä hetkellä ei ole vielä nähtävissä mitään merkkejä siitä, mutta komissio vaatii jatkossakin järjestelmän muuttamista.
Jäsen McCartin, nyt erittäin tärkeään maataloutta käsittelevään mietintöön.
Kiitän näistä kertomuksista.
Ne käsittävät maitojauheen, voirasvan, viljan ja sikaruton alat.
Muutamia lyhyitä huomautuksia siitä, ja, jäsen Rühle, voin vain myöntää teidän olevan oikeassa siinä, että myös tämä mietintö osoittaa jälleen kerran selvästi, miten monilla aloilla tarvitaan pikaisia uudistuksia.
Meillä on ylijäämää koko maidontuotannon alalla, mistä seuraa monia uusia ongelmia erityisesti myös varainhoidonvalvonnalle, koska tästä ylijäämästä seuraa rasvatonta maitojauhetta ja voirasvaa koskevia erityisiä toimia kysynnän edistämiseksi, jotka aiheuttavat toistuvasti erittäin suuria ongelmia varainhoidonvalvonnassa tai - toisin sanoen - antavat mahdollisuuden petoksiin.
Erityiskertomuksessa esitetty kritiikki sai komission ryhtymään rasvattoman maidon osalta parannuksiin ja yksinkertaistuksiin neljässä kohdassa.
Tukikelpoisen rasvattoman maitojauheen määritelmää täsmennettiin, valvontamenetelmiä tarkistettiin erityisesti rasvattomassa maitojauheessa havaittavan heran osalta ja eläinten ruokintaan käytettävää rasvatonta maitoa koskevat tuet poistettiin kustannus-hyötypohdintojen seurauksena, asia, josta esitettiin myös paljon kritiikkiä.
Tämä askel oli kuitenkin tarpeen, koska tilintarkastustuomioistuimen kritiikki oli myös tällä alalla niin kovaa, että asiasta oli pakko tehdä johtopäätöksiä.
Voirasvan - myös tämä aihe on jälleen seurausta maidon ylituotannosta unionissa - osalta voin vahvistaa, että tukien maksamisen keskittämistä vain harvoille jäsenvaltioille tarkistetaan maidon markkinajärjestelyn edessä olevan arvioinnin yhteydessä.
Tämä keskittäminen ei ole mitenkään epätavallista, mutta me otamme siitä huolimatta teidän huomautuksenne vielä kerran huomioon myös tähän liittyen.
Tilintarkastustuomioistuimen seurannan puutteista esittämät havainnot otetaan parhaillaan huomioon tilien päättämismenettelyn yhteydessä.
Kolmannessa erityiskertomuksessa, jossa käsitellään yhteisen maatalouspolitiikan uudistuksen vaikutuksia vilja-alaan, tilintarkastustuomioistuin arvioi vuonna 1992 käyttöönotettuja uudistustoimia.
Ne ovat perustana komission omalle arvioinnille.
Päätöslauselmaesityksessä parlamentti ja te, jäsen McCartin, vaaditte suorien tukien eriyttämistä, jotta tämänhetkistä tulojen jakamista vauraiden ja vähemmän vauraiden alueiden mutta myös suurten ja pienten tilojen välillä tasapainotetaan.
Tämä on mahdollista tietyissä puitteissa, mutta kaikki jäsenvaltiot eivät hyödynnä tätä mahdollisuutta, ja myös tältä osin tarvitaan parannuksia.
Te puhutte mietinnössä sitten myös suorien tukien yhteisrahoituksen tärkeästä aiheesta.
Me tiedämme, mitä tästä toiveesta tuli Agenda 2000:ssa.
Komissio on kuitenkin sitä mieltä, että Agenda 2000 -uudistusten välivaiheen arvioinnin yhteydessä on keskusteltava jälleen myös tästä aiheesta.
Sikaruttoaiheesta vain hyvin lyhyesti: myös komissio on sitä mieltä, että viimeisimmän epidemian jälkeen nyt tarvitaan pikaisesti asianomaisten säännösten muuttamista.
Se on esittänyt siksi vastaavia ehdotuksia ja uudistanut lisäksi niiden johdosta komission eläinlääkintätoimiston rakennetta.
Jäsen McCartin, komissio yhtyy teihin siinä, että siankasvattajien pitäisi kantaa suurempi osuus niiden toimien aiheuttamasta taloudellisesta taakasta, joilla epidemiaa torjutaan.
Komissio toteuttaa tässä yhteydessä maatalouden riskinhallintavälineitä koskevan tutkimuksen, joka on käytettävissä tämän vuoden ensimmäisten kuukausien aikana ja josta keskustellaan sitten varmasti intensiivisesti täällä parlamentissa.
Jäsen Staes, nyt teidän mietintöönne, josta komissio kiittää erittäin lämpimästi.
Vuosina 1996-1998, jota tilintarkastustuomioistuimen erityiskertomus koskee, komissio toimi - ja siitä te olette antanut tunnustuksenne - paikan päällä erittäin vaikeissa poliittisissa oloissa.
Te mainitsette erityisesti Open Broadcasting Network (OBN) -televiestintäverkolle myönnettävän tuen erityiset olot.
Tähän liittyen vuoden 1996 vaalien valmistelemiseksi tai riippumattoman ohjelmatoiminnan takaamiseksi oli tarpeen toisaalta, että käytössä oli erittäin korkealaatuiset välineet, ja toisaalta turvata se, että myös tiedonvälitys oli erittäin laadukasta.
Komission on kuitenkin myönnettävä, että muutamilla aloilla oli aihetta suureen kritiikkiin, ja sehän on myös tehnyt tästä omat johtopäätöksensä.
Avunantajana olevan EU:n ja avun vastaanottajien eli Euroopan turvallisuus- ja yhteistyöjärjestö ETYJin ja korkean tason edustajan toimiston välisestä suhteesta.
Tämä suhde ei ole todellakaan yksinkertainen.
Komissiolle esitetään muutamien hallinnollisten puutteiden vuoksi moitteita, joiden pitäisi kohdistua oikeastaan kansainvälisiin järjestöihin.
Kyse ei ole vastuun kieltämisestä.
Se osoittaa vain, että yhteistyössä on joskus ongelmia, jotka johtuvat osittain rakenteista.
Tilintarkastustuomioistuin ehdottaa nyt, kuten jo vuoden 1999 vuosikertomuksessa, että kansainvälisille järjestöille ei myönnetä hankerahoitusta vaan talousarviota koskevaa tukea.
Mutta miten komission on määrä tukea kansainvälisiä järjestöjä, joilla on pelkästään poliittinen mandaatti, jos näillä järjestöillä on vaikeuksia toteuttaa oikein yhteisön tukien hallinto- ja varainhoitojärjestelyitä?
Tältä osin tarvitaan lisäkeskusteluja ja uusia sääntöjä.
Pakolaisten paluusta ja asuntojen rakentamisesta Bosnia ja Hertsegovinassa, mikä on myös yksi mietinnön aihe: komissio pystyi saavuttamaan Phare- ja Obnova-ohjelmista rahoitettavien hankkeiden avulla nyt samanlaista menestystä uudelleenasuttamisessa kuin muut avunantajat.
Vuoden 1999 vuosikertomuksessa moitittu tilanne, että pakolaisten palaaminen on vähäistä, on parantunut tilintarkastustuomioistuimen kertomuksen jättämisen jälkeen.
Haluaisin viitata myös vielä kerran siihen, että komissio on tehnyt johtopäätökset monista virheistä, joita tehtiin EU:n antaman avun myöntämisessä Bosnia ja Hertsegovinassa, ja asettanut EU:n avun hallinnoinnin esimerkiksi Kosovossa aivan toisenlaiselle perustalle.
Jäsen Dell'Alban kattavasta mietinnöstä - siinä käsitellään täydentävyyden kysymystä rakennerahastojen, teollisuusalueiden, nuorten työllistymistä koskevan yhteisöaloitteen, Irlannin kansainvälisen rahaston ja PEACE-ohjelman kohdalla.
Myös tähän liittyen minun on tyydyttävä esittämään muutama huomautus.
Vuoden 1999 kesäkuussa annettu rakennerahastoasetus sisältää toimien täydentävyyskriteerin osalta nyt uusia määräyksiä, jotka myötävaikuttavat toivottavasti siihen, että tilintarkastustuomioistuimen viime tukikaudella esittämään kritiikkiin ei ole jatkossa enää aihetta ja kriteerit ovat selkeämmät.
Tilintarkastustuomioistuimen teollisuusalueita koskevasta kertomuksesta: yksi vuoden 1999 rakennerahastouudistuksen keskeisistä kohdista on seuranta- ja arviointivälineiden tehostaminen, joilla voidaan sitten paremmin osoittaa, mihin rahat virtaavat.
Asetukset huolehtivat nyt komission ja jäsenvaltioiden välisestä selkeämmästä vastuunjaosta.
Sallikaa minun käsitellä lopuksi lyhyesti myös vielä PEACE-ohjelmaa koskevaa kertomusta.
Parlamentti on ilmaissut syvän huolensa PEACE-ohjelman usein hitaasta toteuttamisesta Pohjois-Irlannissa ja vaatinut avointa talousarviota.
Pohjois-Irlannin rauhanprosessin vakauttamisen tukeminen ja erityisesti rajat ylittävän yhteistyön tukeminen paikallisten aloitteiden avulla, joihin jäsen Hume vielä kerran viittasi, ei ollut vain innovatiivinen tavoite vaan mielestäni myös oikea ohjelma, ja olen iloinen havaitessani vielä kerran parlamentin tukevan sitä.
Myös tämä ohjelma käynnistettiin aluksi erittäin vaikeissa oloissa.
Kuten tilintarkastustuomioistuimen kertomus osoittaa, ohjelma pystyi viime kädessä kuitenkin tukemaan prosessia rauhan ja sovinnon aikaansaamiseksi Pohjois-Irlannissa.
Se oli mielestäni ohjelman tarkoitus, ja sikäli olen myös erittäin iloinen, että lopulta on päädytty kuitenkin ohjelmaa koskevaan myönteiseen arvioon.
Euroopan rahapoliittisen instituutin ja Euroopan keskuspankin hallinto (1998)
Esityslistalla on seuraavana Heaton-Harrisin laatima talousarvion valvontavaliokunnan mietintö (A5-0395/2000) tilintarkastustuomioistuimen kertomuksesta Euroopan rahapoliittisen instituutin ja Euroopan keskuspankin hallinnon tehokkuudesta tilikauden 1998 osalta sekä Euroopan keskuspankin vastaukset (C5-0319/2000 - 2000/2163(COS)).
. (EN) Arvoisa puhemies, haluan ensimmäiseksi antaa tunnustusta työstä, jonka tilintarkastustuomioistuin teki laatiessaan kertomuksen, jolle mietintöni pohjautuu ja joka sisälsi paljon yksityiskohtaista tietoa.
Haluan myös kiittää valiokuntamme avustajia, jotka auttoivat minua paljon, ja tietenkin EKP:tä, joka huolehti minusta päivän Frankfurtissa ja osoitti minulle mietinnössäni olleet virheet.
Tässä mietinnössä on ripaus historiaa.
Euroopan rahapoliittinen instituutti muuttui 31. toukokuuta Euroopan keskuspankiksi.
Sen johtaja pysyi samana ja ERI:n 407 työntekijästä 402 siirtyi EKP:hen.
ERI:n kaikki varat ja velat siirtyivät EKP:lle.
Tilintarkastustuomioistuimen kertomuksessa nimettiin joitakin ongelma-alueita, joista puhun kohta.
Euroopan keskuspankki vastasi kertomukseen, mutta sen vastaukset olivat lyhyitä, sanoisin jopa "niukkoja", ja tilintarkastustuomioistuin piti niitä riittämättöminä, sillä niissä ei mainittu mitään toimia, joita EKP aikoi toteuttaa kertomuksessa esitettyjen puutteiden korjaamiseksi.
Tilintarkastustuomioistuin totesi ongelmia pääasiallisesti kahdella alueella.
On myös kaksi aluetta, jotka kiinnostivat erityisen paljon parlamenttia ja etenkin talousarvion valvontavaliokuntaa.
Valiokuntaa kiinnosti tietenkin pankin suhde OLAFiin, ja tämä on tiivistetty mietintöni johtopäätösten 4 kohtaan, jonka haluaisin lukea teille, jos teille sopii.
Siinä sanotaan: "pitää myönteisenä, että Euroopan keskuspankki on vuoden 1999 vuosikertomuksessaan julkisesti sitoutunut yhteistyösuhteeseen Euroopan petostentorjuntavirasto OLAFin kanssa, mutta pahoittelee ilmeistä ristiriitaa, joka vallitsee tämän sitoumuksen ja Euroopan keskuspankin päätöksen välillä, jonka mukaan se ei salli OLAFin toteuttaa sisäistä tutkimusta ennen kuin Euroopan yhteisöjen tuomioistuin on antanut tuomionsa."
Tässä viitataan kesken olevaan oikeusjuttuun.
Toinen asia, joka kiinnosti kovasti valiokuntaa, oli kontradiktorinen menettely.
Se vei tässä tapauksessa tolkuttomasti aikaa, ja kun kysyin molemmilta laitoksilta, mistä se johtui, molemmat kertoivat vastanneensa niille annetussa ajassa ja aivan ohjeiden mukaisesti.
Voin siis vain moittia Frankfurtin ja Luxemburgin postipalveluja, joita pitää ilmeisesti vapauttaa entisestään.
Uskon kuitenkin, etteivät nämä ongelmat toistu tulevaisuudessa.
Tärkeimmät tilintarkastustuomioistuimen kertomuksessa esitetyt ongelma-alueet liittyivät EKP:n hankkeiden hallintaan ja talousarvion seurantaan.
Tilintarkastustuomioistuimen kertomuksessa todettiin, ettei sitoumuksia varten ole mitään kirjanpitojärjestelmää - mikä on hyvin huolestuttavaa - että hankkeiden etenemistä oli vaikea seurata yksinkertaisesti ja johdonmukaisesti ja että EKP oli antanut eräälle konsulttiyritykselle valuuttavarannon osakirjanpitojärjestelmähankkeita koskevan toimeksiannon heinäkuussa 1998, mutta EKP ei ollut vuoden loppuun mennessä nimennyt hankkeelle kokopäivätoimista päällikköä, vaikka tämä oli oleellisen tärkeää konsulttien työn valvomiseksi.
Kertomuksessa viitattiin myös useisiin tietoteknisiin ongelmiin.
Toinen kohta koski erityisiä palkkioita.
Minun on yhä vaikea uskoa, että pankki, jonka tärkein tavoite on hintojen vakauttaminen, pystyi maksamaan osalle työntekijöistään 38 prosentin suuruiset erityiset palkkiot.
Tämä selitettiin sillä, että työntekijät olivat tehneet paljon töitä - paljon ylitöitä - he olivat nähneet paljon vaivaa, ja sillä että osa näistä työntekijöistä oli saanut vain 9 prosentin palkkion usean vuoden ajan, joten tämä oli eräänlainen hyvitys.
Tämä on kuitenkin osoitus huonosta hallinnosta, eikä tällaista saisi tapahtua tämänkaltaisessa pankissa.
Suhtautumistavan valinnassa en ollut aivan varma, kuinka menettelisin.
En ole Euroopan yhtenäisvaluutan suuri kannattaja enkä ainakaan halua maani liittyvän siihen, joten mietintö oli minulle pulmallinen.
Koska haluaisin, että EKP huomioisi tilintarkastustuomioistuimen kommentit, olisin voinut kritisoida EKP:tä voimakkaasti tässä mietinnössä, ja saada siten nimeni otsikoihin kotimaassani, mutta se ei ole esittelijän tehtävä.
Siispä pyysin päästä tapaamaan EKP:n johtoa.
He kutsuivat minut ystävällisesti Frankfurtiin, ja siellä he kertoivat muuttaneensa palkkiopolitiikkaansa ja ymmärtäneensä ongelmat hankkeiden hallinnassa. Täten, jos mietintöni ei ole suoranaisesti myötämielinen, EKP:ssä käynti teki siitä ainakin suopeamman.
EKP:ssä minulle kerrottiin, että he olivat ratkaisseet ongelmansa, erityisesti palkkioita koskevat, ettei tällainen enää toistuisi ja että he lähettäisivät valiokunnalle kirjeen, jossa selitetään tarkkaan nykyinen palkkiopolitiikka.
Kirje ei kuitenkaan koskaan saapunut, ja se on harmi, sillä Euroopan keskuspankki ei saisi pelätä valiokuntamme kritiikkiä.
Me teemme vain työmme.
Kun ongelmia ilmaantuu - ja niitä ilmaantuu aina - EKP:n ei pitäisi peitellä ja salailla niitä.
Sen pitäisi ratkaista ongelmat ja kertoa EU:lle ja sen kansalaisille, mitä se on ongelmien ratkaisemiseksi tehnyt sen sijasta, että se pohtii kuumeisesti, miten se asioista tiedottaa.
Kuten olen jo maininnut, mietintöni olisi voinut olla jyrkkäsanaisempi, ja EKP pääsi tänä vuonna aika vähällä.
Jos ensi vuonna todetaan samanlaisia tai useampia ongelmia, EKP:tä saattaa odottaa ankarampi mietintö, ellei se päätä avautua, keskustella valiokuntamme kanssa, muuttua avoimemmaksi ja puhua koko parlamentille.
Hyvät kollegat, arvoisa puhemies, haluan korostaa, että Euroopan keskuspankissa eletään vaikeita aikoja. Siihen kohdistuu aina vain ankarampaa kritiikkiä, euro ja dollari ovat samanarvoisia, keskuspankin antamiin suuntaviivoihin ei tunneta luottamusta, eikä Euroopan keskuspankilla eikä myöskään eurooppalaisella järjestelmällä ole nyt varaa sellaiseen ylellisyyteen, että keskuspankki on tulituksen kohteena.
Mielestäni ei riitä, että Caesarin vaimo on kunniallinen, hänen on myös näytettävä kunnialliselta.
Vaikka olenkin sitä mieltä, että Euroopan keskuspankki on Caesarin vaimo ja kunniallinen, sen täytyy kuitenkin yrittää selvemmin myös näyttää kunnialliselta myös ulospäin.
Euroopassa on nykyään, totuus sanottakoon, kumppaniemme joukossa monia, jotka eivät suhtaudu kovinkaan myönteisesti euroon.
Meidän pitäisi välttää antamasta perusteita sille, että niiden lukumäärä kasvaa, sen sijaan meidän pitäisi luoda mahdollisuuksia sille, että euro saisi lisää kannattajia, jotka liittyisivät eurovyöhykkeeseen.
Haluan korostaa paljon puhutusta erityisestä palkkiosta, joka on herättänyt niin paljon kritiikkiä, että kun kaikki Euroopan keskuspankin virkailijat ovat oikeutettuja palkan lisäksi 9 prosentin erityiseen palkkioon, 38 prosenttia vuotuisesta peruspalkasta 54 kuukauden tarkastelujaksolla on 8,5 prosenttia peruspalkasta.
En siis näe syytä kritiikkiin asiassa, joka mahtuu sallittaviin ja ennakoituihin rajoihin.
Laskelmissa on kenties tapahtunut jokin sekaannus.
Haluan kuitenkin korostaa, että mitä sitten tehdäänkin, se on tehtävä mahdollisimman hyvin, avoimesti, tehokkaasti ja niin, että uskottavuus ulospäin on mahdollisimman suurta.
Arvoisa puhemies, arvoisa komission jäsen, arvoisat kollegat, valiokuntamme suhtautui myönteisesti esittelijä Heaton-Harrisin esittelemään mietintöön, ja parlamentti suhtautuu siihen myönteisesti, koska hän tuo siinä julki tuputtamatta mutta myös kuvia kumartamatta kriittiset huomionsa kolmesta kysymyksestä, jotka nostettiin esille ERI:n ja Euroopan keskuspankin hallintoa koskevassa tilintarkastustuomioistuimen kertomuksessa.
Nämä kolme kysymystä, jotka jäsen Heaton-Harris palautti mieliin, ovat hankkeiden riittämätön seuranta, henkilöstölle maksettu erityinen palkkio ja se, että OLAFin tutkimuksia ei sallita.
Luulen, että kukaan meistä ei ole esittänyt euron heikentämistä tai siihen tähtääviä toimia.
Kyse on jostain muusta, meistä mielestämme tästä: mitä laajemmin tunnustamme kyseisten rahoituselimien auktoriteetin - ja minä kannatan sen tunnustamista ja korostan olevani vakuuttunut siitä, että taloudessa tarvitaan poliittista hallintoa myös Euroopan tasolla - sitä suuremmalla syyllä on vaadittava, että ne osoittavat selkeästi noudattavansa tehokkuutta, maltillisuutta palkkakehityksessä ja avoimuutta.
Vanha sanonta, joka on epäjohdonmukaisten ihmisten keksimä, kuuluu näin: "Tehkää niin kuin minä sanon, älkää tehkö niin kuin minä teen."
Elimillä, jotka ovat roolinsa ja arvoasemansa puolesta esimerkkinä erittäin laajalle yleisölle ja kaikille toimielimille - niin kuin Euroopan keskuspankki, johon me luotamme - ei ole varaa rikkeisiin, ja vielä vähemmän niillä on hintojen vakautta, hallinnon tehokkuutta, tiukkaa kuria ja avoimuutta peräänkuuluttaessaan varaa sanoa: "Tehkää niin kuin minä sanon, älkää tehkö niin kuin minä teen."
Juuri siksi, että näiden toimielinten rooli on tärkeä ja arvokas - haluan lopuksi toistaa tämän - ja koska arvostelun kohteena olevat ongelmat ovat ratkaistavissa, luotamme siihen, että tilintarkastustuomioistuimen ja Euroopan parlamentin kommentit otetaan konkreettisesti huomioon.
Keskustelu on päättynyt.
Äänestys toimitetaan klo 12.00.
Pk-yrityksille tarkoitetut rahoitustukitoimenpiteet (1999)
Esityslistalla on seuraavana Bushill-Matthewsin laatima työllisyys- ja sosiaalivaliokunnan mietintö (A5-0335/2000) komission kertomuksesta Euroopan parlamentille ja neuvostolle: Kasvua ja työllisyyttä koskeva aloite innovatiivisille ja työpaikkoja luoville pienille ja keskisuurille yrityksille (pk-yrityksille) tarkoitetuista rahoitustukitoimenpiteistä - Tilanne 31. joulukuuta 1999 (KOM(2000) 266 - C5-0507/2000 - 2000/2245(COS))
. (EN) Arvoisa puhemies, haluaisin ensimmäiseksi esittää parlamentille muistutukseksi muutaman tilastotiedon.
EU:ssa on vähintään 16 miljoonaa yritystä, niistä 99,9:n prosentin koko vaihtelee erittäin pienistä yrityksistä keskisuuriin yrityksiin.
EU:ssa työskentelee yksityisellä sektorilla 100 miljoonaa ihmistä, heistä 32 miljoonaa työskentelee erittäin pienissä yrityksissä, eli alle 10 työntekijän yrityksissä, 33 miljoonaa työskentelee pienissä tai keskisuurissa yrityksissä, eli sellaisissa, joissa on alle 249 työntekijää.
Näin ollen 65 miljoonaa ihmistä EU:ssa työskentelee pk-alalla, minkä takia on tärkeää, että keskustelemme tämän alan kasvusta.
On erityisen asianmukaista, että tämä nimenomainen aloite - kasvu ja työllisyys - käsiteltiin työllisyys- ja sosiaalivaliokunnassa, vaikka se koskettaa muitakin valiokuntia.
Tässä mietinnössä on paneuduttu ohjelmien rahoitukseen, joka oli tärkeä aloite parlamentilta muutama vuosi sitten.
Haluan kuitenkin tehdä suoraan selväksi - kuten Lissabonin huippukokouksessa todettiin -, ettei pk-yritysten kehittäminen ole kiinni vain rahoituksesta.
On hyvin tärkeää, että me turvaamme näille yrityksille suopean ympäristön, jossa ei ole niin paljon paperisotaa ja byrokratiaa, jotta voimme kannustaa pk-yrityksiä ja riskinottajia harkitsemaan riskipääomarahoitusta.
Vuosi 1999 oli ensimmäinen täysi vuosi, jolloin näitä aloitteita toteutettiin, ja siksi käynnistysvaiheessa olisi pitänyt olla aika helppoa raportoida toiminnasta ilman ristiriitaisuuksia.
Kertomuksessa on kuitenkin ristiriitaisia asioita, jotka johtuivat etenkin komission aikataulusta kertomuksen julkaisemiseksi.
Liitin mietintöön tarkan aikataulun.
Siitä näkee, että kesti viisi kuukautta, ennen kuin parlamentti sai kertomuksen, vaikka komission alkuperäinen luonnos valmistui marras-joulukuussa 1999.
Tämän jälkeen parlamentissa oli viivyttelyä, sillä mekään emme ole tässä suhteessa täydellisiä.
Kertomuksen ohjaaminen esittelijälle kesti yli kuukauden, eikä kesätauon vuoksi asiasta voitu keskustella valiokunnassa kuin vasta lokakuussa ja marraskuussa.
Pitkän viivytyksen lisäksi sihteeristö ei hoitanut tehtäviään kunnolla, sillä jäsen Fleschin johtama teollisuus-, ulkomaankauppa-, tutkimus- ja energiavaliokunta esitti mietintöön joitakin erittäin hyödyllisiä tarkistuksia, jotka työllisyysvaliokunta sai kuitenkin vasta sen jälkeen, kun se oli äänestänyt mietinnöstä.
Tämäkään ei ollut kovin vaikuttavaa.
Olen sopinut jäsen Fleschin kanssa, että tuen täysin hänen valiokuntansa esittämien tarkistusten hyväksymistä tänään muuttamattomina, sillä niissä on paljon hyödyllisiä lisäyksiä.
Lisäisin vielä, että kysyin komissiolta elokuussa eräästä kertomuksen kohdasta, jossa sanottiin, että pk-yritykset antaisivat elokuussa palautetta hankkeesta saamistaan kokemuksista.
Komissio ei kuitenkaan vastannut.
Kysyin lokakuussa uudelleen, missä tämä tieto on, ja sieltä vastattiin lopulta: "Mitä tietoa oikein odotatte?
Emme me ymmärrä!"
Sain sananmukaisesti vasta eilen komissiosta sähköpostiviestin, jossa kerrottiin, että heillä on tämä tieto, mutta he olivat lähettäneet sen budjettivaliokunnalle eivätkä meidän valiokunnallemme - tämä ei jälleen kerran ole kovin vaikuttavaa.
Puhuin eilen Doornin mietinnöstä käydyssä keskustelussa byrokratiaa koskevasta SLIM-hankkeesta.
Painotan nyt noita kommenttejani, sillä se, että tämä kertomus joutui käymään niin monessa pääosastossa, ennen kuin se tuli parlamenttiin - näitä olivat oikeudellinen yksikkö, budjettipääosasto, varainhoidon valvonnan pääosasto, pääsihteeristö, aluepolitiikan pääosasto, tietoyhteiskuntaa käsittelevä pääosasto, työllisyys- ja sosiaaliasioiden pääosasto, tutkimuksen pääosasto, sisämarkkinoiden pääosasto ja kilpailun pääosasto - ei ole mitenkään vaikuttava tapa käsitellä näin tärkeää asiaa.
En puhu ainoastaan tämän kertomuksen puolesta, vaan muutkin kertomukset joutuvat varmasti samaan pyöritykseen.
Tämä on liian pitkälle vietyä mikrohallinnointia.
Hankkeella on liian monta johtajaa, ja sen vuoksi sitä ei hoideta kunnolla.
Olen esittänyt muutaman huomion siitä, kuinka Euroopan investointipankki on hankkinut määräävän aseman EIR:ssä.
Tämä saattaa olla perusteltua EIP:n asiantuntemus huomioiden, mutta haluamme varmistaa, että nämä hankkeet saavat ansaitsemansa painopisteaseman.
En ole täysin luottavainen tässä asiassa, mutta katsotaan, kuinka siinä käy.
Olen myös pyytänyt täydellisen tilintarkastuksen, en siksi, että epäilisin varainhoidon nuhteettomuutta, vaan siksi, että se on osa tavallista hallinnon valvontajärjestelmää.
Lopuksi sanoisin, että komissio on ilmeisesti laatinut jo luonnoksen vuoden 2000 kertomukseksi.
Toivoisin, että saisimme nähdä sen nyt, jotta voimme antaa myönteisen panoksen nyt hyvissä ajoin, eikä parhaillaan käsiteltävän kertomuksen aikataulu toistuisi.
Täällä me nyt keskustelemme tammikuussa 2001 kertomuksesta, joka valmistui vuonna 1999.
Se on jo mennyttä aikaa.
Näin tärkeässä asiassa haluamme keskittyä nykyhetkeen, jotta voisimme paremmin vaikuttaa tulevaisuuteen.
. (FR) Arvoisa puhemies, haluan ensinnäkin onnitella esittelijää ja korostaa, ettei työllisyys- ja sosiaalivaliokunnan ja teollisuusvaliokunnan välillä ole mitään perusluonteista näkemyseroa.
Tuemme näin ollen esittelijän johtopäätöksiä, ja etenkin kaikkea sitä, mitä hän sanoi viivästymisistä, joita pitäisi vastaisuudessa välttää.
Teollisuusvaliokunta saattoi korostaa voimakkaammin pk-yritysten tärkeyttä työllisyydelle, tarvetta helpottaa riskipääoman saatavuutta, tarvetta yksinkertaistaa byrokraattisia ja hallinnollisia puitteita sekä parempaa koordinointia niiden komission eri hankkeiden välillä, jotka kiinnostavat pieniä ja keskisuuria yrityksiä.
Tästä syystä esitimme tarkistuksia, ja esittelijä selitti juuri äsken, kuinka valitettavien olosuhteiden yhteisvaikutuksesta hän ei saanut näitä tarkistuksia ajoissa.
Haluan erityisesti kiittää häntä siitä, että hän suostui jälkikäteen hyväksymään tarkistukset 1-8, joista löytyvät teollisuusvaliokunnan tarkistusten keskeiset osat ja jotka täydentävät esittelijän mietintöä.
Arvoisa puhemies, Nizzan huippukokous oli heikkojen päätösten huippukokous.
Se ei kuitenkaan estä kehitystä kohti yhä vahvempaa Euroopan unionia.
Kun kansalliset toimet eivät tehoa, tarvitaan Eurooppaa.
Me koemme sen BSE:n kohdalla.
Yhtäkkiä kaikki osapuolet vaativat tehokasta rajat ylittävää kuluttajansuojaa ja ankaraa puuttumista väärin merkittyihin tuotteisiin. Me koemme sen myös työttömyyden torjunnassa.
Pienet ja keskisuuret yritykset (pk-yritykset) tuntevat jäsenvaltioiden toimien tukemiseen tarkoitettujen unioninlaajuisten kasvua ja työllisyyttä koskevien aloitteiden vaikutuksen.
Sitäkin tärkeämpää on, että meidän ohjelmamme ovat loppuun saakka harkittuja, niiden tavoitteet on kirjattu täsmällisesti ja niillä saavutetaan oikeat kohderyhmät.
Tämän ohjelman ensimmäinen tilinpäätös - 450 miljoonaa euroa kasvuun suuntautuneille pk-yrityksille - on käsiteltävänämme.
Onnittelen PPE-ryhmän puolesta Philip Bushill-Matthewsia hänen mietinnöstään, jossa osoitetaan hyvää yksityiskohtien tuntemusta.
Me tuemme mietinnössä esitettyä kritiikkiä komission liian myöhään toimittamista ja liian hataroista tiedoista.
Miten meidän on tässä valtavassa kiireessä sitten määrä valvoa asianmukaisesti tai esittää lainkaan sisältörikkaita ohjelmaehdotuksia?
Me tarvitsemme selvyyttä siitä, mitkä kolmesta järjestelmästä - ETF-käynnistysjärjestelmä, pk-yritysten takausjärjestelmä ja eurooppalaiset yhteisyritykset (JEV) - ovat saavuttaneet parhaat tulokset, missä valtioissa ja millä aloilla perustettiin uusia yrityksiä, saivatko myös pienet yritykset vierasta pääomaa tai pitävätkö pk-yritysten piiristä saadut tiedot paikkansa, joiden mukaan pelkästään 100 miljoonan euron korkohyvitysten myötä on syntynyt yli 50 000 uutta työpaikkaa, mitkä ikäkaudet ovat erityisen kysyttyjä ja missä määrin naiset osallistuivat ohjelmaan.
Vaalipiirissäni toimivien pk-yritysten kanssa käydyissä keskusteluissa valitettiin toistuvasti sitä, että ohjelman määrärahat hyödyttävät käytännössä vain huipputeknologiayrityksiä.
Ohjelmalla pitäisi saavuttaa mielestäni myös muita innovatiivisia yrityksiä, esimerkiksi käsityöalalla.
Myös palvelujen pysyvyyteen pitäisi kiinnittää enemmän huomiota.
Arvoisa puhemies, tarttukaamme kollegamme Bushill-Matthewsin tässä erinomaisessa mietinnössä tekemään aloitteeseen!
Mitä täsmällisempiä tiedot ovat, sitä todennäköisemmin luottamus Euroopasta käsin tehtäviä aloitteita kohtaan kasvaa.
Arvoisa puhemies, sosialistiryhmän nimissä tuen täysin tätä mietintöä, erityisesti ETF-käynnistysjärjestelmän ja pk-yritysten takausjärjestelmän aloitteita.
Olen varma, että koko parlamentti ymmärtää pienyritysten tärkeyden.
Omassa maassani, Yhdistyneessä kuningaskunnassa, pienyritysten työntekijöiden määrä on kasvanut puolella vuodesta 1980, ja tällä hetkellä pienyrityksiä on yksi 13:a aikuista kohden.
Pienyritykset ovat tärkeitä paitsi niiden tarjoamien työpaikkojen kannalta, myös Euroopan unionin kaupankäynnille.
Keskustelin Ison-Britannian suurlähetystön lähetystöneuvoksen kanssa, joka vastaa kaupasta Belgian ja Benelux-maiden kanssa, ja hän kertoi minulle, että valtaosa, yli 90 prosenttia hänelle osoitetuista tiedusteluista ei ole peräisin vientiä havittelevilta suurilta yrityksiltä, vaan pienyrityksiltä.
Asia on siis hyvin olennainen myös meille parlamentin jäsenille.
Asia on olennainen Lissabonin prosessin vuoksi.
Otimme ilahtuneina vastaan viimevuotisen Lissabonin huippukokouksen päätelmät: siellä esiin tuodun joustavuuden kasvattamisen, yrittäjyyden tukemisen ja innovaation lisäämisen.
Näiden pitäisi olla taloudellisiin tavoitteisiin pyrkimisen ytimessä.
Haluaisin myös tavoistani poiketen onnitella jäsen Bushill-Mathewsia.
Olemme olleet molemmat noin vuoden verran työllisyys- ja sosiaalivaliokunnassa, ja olen kuullut hänen pitävän kerta toisensa jälkeen saman puheen sääntelyn purkamisesta ja liiasta byrokratiasta EU:ssa.
Hän on nyt onnistunut kehittämään jotain rakentavaa. Onneksi olkoon, jäsen Bushill-Mathews.
On hauska huomata, että tekin pystytte saamaan aikaan jotain, tai ainakin muut voivat tehdä sen puolestanne.
Onnittelen teitä erityisesti johtopäätöksistä, jotka koskevat avoimuuden ja nopeuden lisäämisen tarvetta - tuen tätä täysin - ja huipputekniikan alojen tärkeyttä - kyllä, mutta ei ainoastaan niiden.
Olen myös hyvin hämmästynyt, että painotitte tarvetta lisätä naisten osallistumista pienyritysten toimintaan.
Onnittelut tämän tukemisesta.
Olisin halunnut kuulla enemmän osuus- ja yhteisötaloudesta.
Osuustoiminnallisia yrityksiä täytyisi pitää osana pienyritysalaa.
Niillä on erityisen suuri merkitys työmarkkinoilla epäedullisessa asemassa olevien ryhmien työllistäjinä.
Niillä on erityisen suuri merkitys sosiaalisesti hyödyllisinä työllistäjinä, eikä niitä olisi saanut jättää mietinnön ulkopuolelle.
Niitä ei pitäisi kohdella eri tavalla kuin muita, niitä pitäisi tukea erityisen paljon.
Komissio voisi kenties kommentoida tätä asiaa keskustelun lopuksi.
Tuen erityisen voimakkaasti sosialistiryhmän esittämää tarkistusta 3.
Tuemme kaikkia tarkistuksia, sillä riskipääoman pankkitakaukset ovat edelleen aivan liian tiukkoja, aivan liian konservatiivisia, ja ne suorastaan estävät yrittäjiä luomasta uusia työpaikkoja Yhdistyneessä kuningaskunnassa ja muissa Euroopan maissa.
Haluan lopuksi mainita, että Yhdistyneen kuningaskunnan hallitus julkaisi eilen julkaisun nimeltä "Think small first" (pienet ensin), jolla pyritään varmistamaan, että kaikki ministeriöiden osastot ajattelevat pienyrityksiä, eikä ainoastaan niiden rahoitusta, josta me keskustelemme, vaan koko niiden makrotaloudellista ympäristöä sekä neuvoja ja taitoja, joilla voidaan tukea pienyrityksiä ja auttaa niitä menestymään.
Meidän pitäisi Euroopan unionissa ottaa tästä mallia, ja varmistaa, että kaikki pääosastot ja Euroopan unionin yksiköt asettavat pienyritykset etusijalle.
Arvoisa puhemies, haluaisin ensin onnitella esittelijä Bushill-Matthewsia hänen laatimastaan mietinnöstä.
Hän on tehnyt hyvää työtä vaikeista oloista huolimatta, ja ELDR-ryhmä on täysin samaa mieltä hänen tekemistään johtopäätöksistä sekä niistä tarkistuksista, joita teollisuusvaliokunta on laatinut.
Täystyöllisyyttähän voidaan luoda eri tavoin, mutta se ei onnistu ilman taloudellista menestystä ja voimakasta kilpailukykyä.
Tällaiseen johtopäätökseenhän päädyttiin myös viime vuonna Lissabonin huippukokouksessa, jossa nimenomaan korostettiin, että EU:n työllisyyttä voidaan parantaa kasvun ja kehityksen avulla.
Ja pk-yrityksethän ovat kaikkien poliitikkojen lempilapsia.
Se pätee ainakin silloin, kun maljapuheissa ylistämme niiden merkitystä taloudellisen kehityksen ja työllisyyden kannalta.
Kun kyse on käytännön arkipäivästä, todellisuus on kuitenkin liian usein aivan toisenlainen.
Byrokraattiset säännöt muodostavat liikaa esteitä ja saavat monet luopumaan aikeistaan.
Riskinottoon ei kannusteta tarpeeksi, mikä heikentää yleisesti kehitystä ja dynamiikkaa.
Mehän emme voi kiistää sitä, että EU:ssa ei yleisesti haluta ottaa riskejä niin helposti kuin Yhdysvalloissa, mikä näkyy uusien yritysten kehityksen alhaisempana dynamiikkana.
Sen vuoksi olenkin sitä mieltä, että on tärkeää varmistua siitä, että nämä ohjelmat, jotka Euroopan investointipankin kautta antavat pk-yrityksille uusia rahoitusmahdollisuuksia, toimivat mahdollisimman tehokkaasti yritysten näkökulmasta.
Ohjelmien tunnettavuutta on lisättävä, niiden yhteensopivuus toisiin ohjelmiin on varmistettava, ja on tietenkin myös varmistettava, että maksut eivät viivästy, että ohjelmat todellakin toimivat mahdollisimman epäbyrokraattisesti.
Esittelijä Bushill-Matthewsin loistavassa mietinnössä ja teollisuusvaliokunnan tarkistuksissa arvostellaan tähänastisia kokemuksia.
Siitä arvostelusta on otettava oppia, jotta emme osoittaisi ystävällisiä tunteita pk-yrityksiä kohtaan pelkästään kauniissa maljapuheissa vaan myös käytännössä.
Meidän on myös varmistettava, että ohjelmat ovat kokonaisuuden kannalta toimivia, ja sen vuoksi olen erityisen iloinen esittelijä Bushill-Matthewsin toiveesta, jonka mukaan komissio seuraa ja tarkastelee ohjelmien vaikutuksia työllisyyteen.
Arvoisa puhemies, arvoisat parlamentin jäsenet, on todella hämmästyttävää, miten hyviä mietintöjä syntyy, vaikka komission perusta on täysin riittämätön.
Esittelijä ehdottaa sellaisten yritysten haastattelemista, jotka eivät ole käyttäneet mitään tukiohjelmia.
Keskisuuren yrityksen johtajana olen tiedustellut asiaa lukuisilta kollegoiltani.
Lähes yksimielinen arvio kuuluu: Euroopan investointirahaston (EIR) sekä erityisesti pk-yrityksiä ja työllisyyden tukemista koskevan Amsterdamin erityistoimintaohjelman (ASAP) eri välineiden kohdalla me pienet yritykset emme näe enää kokonaisuutta, koska on olemassa lukuisia yksittäisiä alaohjelmia, joissa vastuu on myös vielä jaettu eri tavalla.
Esimerkiksi tavallinen pk-yritysten takausjärjestelmä, kasvu- ja työllisyysaloite, kasvu- ja ympäristöaloite, EIR:n ETF-teknologiajärjestelmä, ETF-käynnistysohjelma sekä uudet, Lissabonin kokouksesta lähtien EIR:n ja ETF:n yhteydessä toimivat innovaatiota, eEurope-aloitetta, eLearning-aloitetta jne. koskevat alaohjelmat.
Miten näiden ohjelmien toimialat on rajattu, ja mihin minun on yrittäjänä jätettävä tukihakemukseni hankeideaani varten?
Euroopan parlamentilla on toisaalta sama ongelma, jos se haluaa arvioida, miten Amsterdamin erityistoimintaohjelma kokonaisuutena ottaen kehittyy, sillä siitä ei ole olemassa mitään yhtenäistä esitystä Euroopan investointipankin ja Euroopan investointirahaston tilinpäätöskertomuksissa.
Joskus puhutaan yleisesti kaikkien pk-yritysten tukemisesta, joskus taas luetellaan Amsterdamin erityistoimintaohjelman yksittäiset välineet eri yhteyksissä.
Amsterdamin erityistoimintaohjelman suuntaamisessa on moittimisen aihetta myös poliittisesta näkökulmasta.
Kasvu- ja ympäristöaloite ei ole saanut enää varoja.
Sen tavoitteena on lisäksi täysin vanhentunut jälkihoitoon perustuva ympäristönsuojelu.
Muita aloja, mm. kasvua ja työllisyyttä sekä ETF:ää, koskevia määrärahoja on tosin jatkuvasti korotettu, mutta niissä keskityttiin muutamiin harvoihin korkean teknologian aloihin, etupäässä innovaatioon, viestintään ja geeniteknologiaan.
Monissa tapauksissa näitä pk-yrityksiä ei palvella suoraan, vaan hakemuksen jättäminen tapahtuu välittäjän, tavallisesti perinteisten riskipääoma- ja investointirahastojen kautta, jotka saavat Euroopan investointipankilta lainat ja takaukset ja joiden puoleen pk-yritysten on käännyttävä.
Siten oikeastaan kukaan Euroopan investointipankkia lukuun ottamatta ei tiedä, mitä pk-yrityksiä tuetaan nyt tarkasti missäkin hankkeissa ja miten paljon työpaikkoja siinä yhteydessä syntyy.
Euroopan investointipankki ei ole siksi esittänyt näiden ohjelmien työllisyysvaikutuksia koskevissa arvioissa toistaiseksi myöskään mitään konkreettisia lukuja vaan tekee yksinkertaisen makrotaloudellisen malliarvion.
Mitä tämä kaikki on saanut aikaan, siitä voidaan antaa tarkempia tietoja 5-10 vuoden kuluessa.
Pahat kielet sanovat, että Amsterdamin erityistoimintaohjelma palvelee pääasiassa tiedonvälityksessä ja viestinnässä, geeniteknologiassa ja uusien yritysten perustamisessa hyödynnettävien eurooppalaisten riskipääomamarkkinoiden vahvistamista eikä erityistoimintaohjelman työllistävyyttä oikeastaan tarkisteta eikä arvioida tarkemmin.
Euroopan investointipankin kotisivu, joka sisältää luettelon rahastoista, joille Euroopan investointipankki on antanut lainoja ja takauksia, vahvistaa tätä käsitystä.
Arvoisa puhemies, hyvät jäsenet, tämä on yksi niistä aiheista, joiden osalta emme voi tuntea pienintäkään epäilystä tai arkailua poliittisista suuntaviivoista.
Ensiksikin työllisyyttä ja kasvua edistävät ohjelmat ovat edelleen ensiarvoisen tärkeitä joistakin viime vuosien aikana havaituista myönteisistä merkeistä huolimatta.
Toiseksikin pk-yrityksillä on tässä asiassa ehdottoman ilmeinen ja ratkaiseva strateginen merkitys, kuten todettiin jo työllisyyden kasvua koskevan aloitteen määritelmässä, joka vahvistettiin äskettäin Lissabonin huippukokouksen suuntaviivoissa.
Onnittelen esittelijää, jonka tavoin painotan Lissabonin huippukokouksen päätelmiä, joissa vedotaan pk-yrityksiä kannustavaan ilmapiiriin, erityisesti investointeja, innovaatiota ja yrittämistä suosivaan lainsäädäntöön.
Kolmanneksi me kaikki olemme erittäin tietoisia siitä erityisen ankarasta haasteesta joka on myös uusi mahdollisuus jota talouksien maailmanlaajuistuminen merkitsee pk-yrityksille.
Neljänneksi Euroopan ja sen jäsenvaltioiden kannalta on keskeistä voittaa se suhteellinen jälkeenjääneisyys, joka vallitsee yhä monilla aloilla Euroopan unionin ja Yhdysvaltojen välillä.
Tämän asian valvomiseksi on välttämätöntä, että käytössämme on ajanmukaista ja laadukasta tietoa.
Nythän näin ei ole.
Olen samaa mieltä esittelijän ilmaiseman arvostelun kanssa, ja vetoan myös siihen, että luonnos vuoden 2000 kertomukseksi esiteltäisiin meille ajoissa, tämän vuoden maaliskuuhun mennessä, tai sitten meidän on esitettävä tänä vuonna esittämättä jäävät arvostelut jyrkemmin ensi vuonna.
On välttämätöntä, että komissio tunnustaa kertomusta laatiessaan, että nämä asiat ovat meistä ensisijaisia ja merkittäviä ja että se heijastaa sitä tarkasteluvälineidensä avulla.
Lopuksi uskomme, että meidän on ponnisteltava enemmän: olen esittelijän kanssa samaa mieltä siitä, että korkean teknologiaan ja tietoon pohjautuvia aloja kohtaan osoitettu kiinnostus ei saa merkitä sitä, että unohdamme perinteisemmät yritykset turismin, kaupankäynnin, käsityöläisyyden aloilla sekä yleensä palvelualoilla.
Tulemme kiinnittämään huomiota tarkistuksiin, sillä on tarpeen näyttää toteen, että riskipääomalla on suurempi käyttövalmius, ja tarkistukset täydentävät mielestämme hyvin mietintöä.
Arvoisa puhemies, Euroopan on yleensä vaikea arvioida julkisten politiikkojen vaikutuksia, mutta näin ei käynyt tässä mietinnössä.
Pidänkin mielenkiintoisena siinä esitettyä arviota ohjelman vaikutuksista uusien työpaikkojen luomiseen.
Lisäksi sosiaaliasiain neuvoston viime joulukuun 20. päivänä eurooppayhtiön säännöistä tekemän sopimuksen myötä pk-yritysten oikeudellinen ja hallinnollinen asema on selkiintynyt.
Tämä on olennaista, sillä pk-yritykset edustavat 99,8:aa prosenttia kaikista yrityksistä, ja ne työllistävät 66 prosenttia Euroopan työvoimasta.
Silti pk-yritysten käsite kattaa yhä sekalaisen ryhmän, johon sisältyy mitä erilaisimpia rakenteita ja tilanteita.
Suurin osa pk-yrityksistä työllistää enintään 10 palkansaajaa.
On valitettavaa, ettei niiden erityispiirteitä oteta huomioon eikä niihin kohdisteta erilaisia toimia.
Toisin kuin teollisuusvaliokunta, joka toi tämän asian esiin lausunnossaan, työllisyys- ja sosiaalivaliokunta ei mainitse tällaista erittelyä.
Lisäksi tukiohjelma ei saisi rajoittua suuriin pk-yrityksiin, jotka käyttävät tai tuottavat huipputekniikkaa.
Myös perinteisten alojen pitäisi hyötyä tuista täysimääräisesti.
Viittaan erityisesti käsiteollisuuteen, jossa on työpaikkoja, asiantuntemusta ja innovaatiota.
Tästä syystä tuen pk-yrityksille tarkoitettua käynnistysjärjestelmää.
Suhtaudun sitä vastoin epäilevämmin ajatukseen kannustaa jäsenvaltioita muuttamaan verotusta koskevaa lainsäädäntöään.
Riskipääomien sijoitusrahastoja varten ollaan nyt luomassa yhtä eurooppalaista järjestelmää, joka toimisi rinnakkain kansallisten järjestelmien kanssa.
Tämä saattaa tehdä hallinnolliset menettelyt entistä monimutkaisemmiksi pienille pk-yrityksille, jotka eivät välttämättä selviä niistä.
Arvoisa puhemies, käytän mielihyvin puheenvuoron tästä tärkeästä asiakirjasta, jonka on esittänyt jäsen Bushill-Matthews, jonka ystävä minulla on kunnia olla.
Olen iloinen siitä, että tämä mietintö, joka on niin tärkeä Euroopan pienten ja keskisuurten yritysten kehitykselle, on niin hyvin laadittu, ja toivon, että myös tulevaisuudessa jäsen Bushill-Matthews voi toimia suunnannäyttäjänä kaikissa Euroopan unionin lainsäädäntötoimissa, jotka koskevat pieniä ja keskisuuria yrityksiä.
Hän on varmasti yksi niistä jäsenistä, joilla on kaikkein parhaimmat edellytykset ilmaista näkemyksensä tästä aiheesta, josta on tullut erittäin tärkeä kommunismin kukistumisen jälkeen.
Me kaikki tiedämme, että kommunismi ja Itä-Euroopan valtiot tukahduttivat vapaan yritteliäisyyden; kommunistivaltioissa ei ollut pienyrittäjiä.
Nyt olemme tosiseikkojen pohjalta osoittaneet vapaaseen yritteliäisyyteen perustuvan talousjärjestelmän paremmuuden.
Kehotan nyt jäsen Bushill-Matthewsia muistamaan tulevaisuudessa - ja komission jäsen Schreyeriä muistamaan nyt ja tulevaisuudessa - että tähän mietintöön sisältyvien tärkeiden aloitteiden lisäksi olisi hyvä kehottaa ja painostaa jäsenvaltioita siihen, että toimintansa aloittavat pienyritykset vapautettaisiin verojen maksusta ainakin ensimmäisen viiden vuoden ajaksi.
Yrittäjäksi ryhtyvä luo ainakin yhden työpaikan, itselleen, mutta usein myös perheenjäsenilleen ja muutamalle työntekijälle.
Uskon, että tämä ehdotus on musiikkia jäsen Bushill-Matthewsin korville, joka tunnetusti vastustaa veroja koskevia määräyksiä, ja tästä syystä toivon, että hän ja komission jäsen Schreyer hyväksyvät sen.
Arvoisa puhemies, haluan ennen kaikkea esittää onnitteluni jäsen Bushill-Matthewsille tästä tärkeästä mietinnöstä.
Minun on myös sanottava hänelle, että olen hänelle erittäin kiitollinen siitä, että hän hyväksyi esittämäni tarkistukset, jotka joidenkin keskeisten seikkojen ja kysymysten osalta täydentävät itse mietintöä.
Uskon, että toimien kohdistaminen pienten ja keskisuurten yritysten kehitykseen ja sen mukanaan tuomiin vaikutuksiin, myös suurissa yrityksissä menetettyjen työpaikkojen korvaamisessa, on äärimmäisen tärkeää ja myönteistä.
Yritysten tukeminen, niiden syntyä ja kehitystä suosivan kulttuurin luominen ja tutkimuksen kannustaminen erityisesti keskeisillä aloilla on ensisijaisen tärkeää Euroopalle.
Ensisijaisen tärkeää on myös se, että Euroopan parlamentissa otetaan käyttöön seuranta, ei vain hankkeiden vaan myös niiden tulosten seuranta, joita saadaan aikaan Euroopan jakamien varojen avulla.
Tämä vaikuttaa minusta erittäin tärkeältä, kuten myös se, että pieniin ja keskisuuriin yrityksiin on liitetty myös käsiteollisuuden, kaupan, matkailun - niin kuin minä toin esille - ja muiden palvelujen alat.
Meidän on ymmärrettävä, että nykyään elinikäisten työpaikkojen aika on takanapäin, että työ on suunniteltava uudelleen ja että pienet ja keskisuuret yritykset sekä käsiteollisuuden ala tarjoavat aina vain enemmän todellisia työllistymismahdollisuuksia nuorillemme ja tulevaisuuden Euroopan kansalaisille.
Tämä on keskeinen investointi Euroopalle, ja tähän meidän on vastakin uskottava.
Arvoisa puhemies, kiitän kollegaani Bushill-Matthewsia hänen suurella asiantuntemuksella laatimastaan mietinnöstä.
Vaikka pk-yritykset työllistävät jo nyt kaksi kolmasosaa koko Euroopan unionin työvoimasta, pk-sektorilla löytyy edelleen työllistämispotentiaalia.
Työpaikkojen luomisessa erittäin suuri merkitys on yrityksen perustamisvaiheen tuella ja riskipääomalla, sillä eräiden tutkimusten mukaan pk-yritykset käyttävät jopa 80 - 90 prosenttia riskipääomamarkkinoilta hankituista varoista työntekijöiden palkkaamiseen.
Meidän tulee voimakkaasti tukea pk-yrityksiä, joilla on kasvupotentiaalia, riippumatta siitä, mikä niiden toimiala on.
Entistä suurempaa huomiota on kiinnitettävä myös yritysten kansainvälistymisen helpottamiseen, jotta pk-yritykset voivat täysin saavuttaa sisämarkkinoiden tuomat edut.
Suuria odotuksia tässä suhteessa liittyy myös takausjärjestelmien yhdenmukaistamiseen ja kiinnitysluottoja koskevan lainsäädännön uudistamiseen, jota odotamme talous- ja raha-asiain valiokuntaan.
Yhdyn täysin esittelijän näkemykseen siitä, että komission tulee jatkossa tiedottaa nopeammin tämän tärkeän aloitteen etenemisestä.
Rahaston käyttäjien palaute tulee sisällyttää komission tuleviin kertomuksiin, jotta epäkohtiin voidaan nopeasti puuttua.
Lopuksi haluaisin kiinnittää huomiota niihin säännöksiin, joilla pyritään helpottamaan konkurssin tehneiden yrittäjien paluuta elinkeinoelämään.
Vaikka yrittäjäriski tällaisten yrittäjien kohdalla on kerran realisoitunut kielteisellä tavalla, tämä ei tarkoita sitä, että myös jatkossa kävisi näin.
Pikemminkin konkurssin tehneet yrittäjät on nähtävä Euroopalle voimavarana, jota meidän ei ole syytä jättää hyödyntämättä.
Korostaisin myös Euroopan suurten yritysten kilpailukyvyn kannalta pienten yritysten merkitystä.
Pienet yritykset toimivat usein alihankkijoina meidän euromammuttiyrityksillemme, ja sitä kautta pienten yritysten asema on entistäkin tärkeämpi koko Euroopan kilpailukyvylle.
Arvoisa puhemies, olen iloinen, että tämä mietintö esitellään tänään.
Juuri yrittäjänä haluaisin onnitella komissiota siitä, että se on tehnyt erinomaista työtä näillä kolmella alalla, joita Euroopasta puuttuu.
Kyse on aivan yksinkertaisesti siitä, että yrityksen perustamisen yhteydessä on käytettävissä liian vähän alkupääomaa, minkä vuoksi erittäin monet uudet yrittäjät joutuvat luopumaan jälleen toiminnasta varhaisessa vaiheessa.
Vienti on tietysti myös yksi riski, ja siksi juuri alkuvaiheessa on erityisen tärkeää, että eurooppalaisia yhteisyrityksiä tuetaan taloudellisesti.
Takaus palvelee sitä, että jokainen, joka on valmis ryhtymään yrittäjäksi, ei vaaranna siten automaattisesti toimeentuloaan eikä ainakaan hänen loppuelämänsä tuhoudu taloudellisesti.
Kun ajattelemme, että Euroopassa on käytettävissä riskipääomaa noin 7 miljardia ja Amerikassa 12 miljardia, meidän pitäisi pohtia, miten me voimme tasata tätä eroa.
Mitä me voimme tehdä erityisesti maatalouden osalta?
Juuri sana BSE toimisi tähän liittyen kimmokkeena sen pohtimiseen, mitä uusia yrityksiä me voimme perustaa taataksemme paremmin elintarvikkeiden turvallisuuden, tehdäksemme verikokeita, kehittääksemme hoitokeinoja jne.
Tällä alalla tarvitaan pikaista toimintaa.
Lisäksi haluaisin korostaa, että uusille yrittäjille on tärkeää saada lupaus tuesta mahdollisimman nopeasti ja luotettavasti.
Pitäisi asettaa määräajat, joiden kuluessa hakemukseen otetaan selkeä myönteinen tai kielteinen kanta tarpeettoman riskin välttämiseksi.
Myös kaupallisissa toimissa tapahtuvien maksuviivästysten torjumista koskevan direktiivin soveltaminen on tärkeää, jotta raha saadaan todellakin myös käteen säädetyn määräajan kuluessa.
Tässä viivytellään mielestäni vielä liikaa.
Komission pitäisi ehdottaa projektinhallintaa, kehittää paras käytäntö -menetelmiä, ottaa käyttöön esikuva-analyyseja, joiden avulla tarkistetaan, miten paljon aikaa kuluu ensimmäisestä hakemuksesta työpaikkojen menestykselliseen luomiseen, seurata maksuvirtoja ja lopuksi myydä koko asia julkisuudessa.
PR-alalla voitaisiin ajatella "vuoden uusi yrittäjä" -palkintoa, jolla palkitaan se yrittäjä, joka on luonut eniten työpaikkoja absoluuttisesti ja prosentuaalisesti.
Se osoittaisi Euroopan tasolla ja vastaavasti myös jäsenvaltioissa, että me teemme oikeaa työtä.
. (EN) Arvoisa puhemies, kunnioituksesta esittelijää kohtaan, ja kun nyt puhun täällä kollegani Pedro Solbes Miran puolesta, pidän hänen puheensa englanniksi.
Tässä mietinnössä käsitellään kasvua ja työllisyyttä koskevan aloitteen ensimmäistä vuosikertomusta.
Tämän aloitteen tavoitteena on taloudellisen tuen tarjoaminen innovatiivisille ja työpaikkoja luoville pienille ja keskisuurille yrityksille askeleena kohti investointeja, innovaatiota ja yrittäjyyttä edistävän yritysilmapiirin luomista.
Se noudattaa myös maaliskuussa 2000 pidetyn Lissabonin Eurooppa-neuvoston päätelmiä, joissa unionin uudeksi strategiseksi tavoitteeksi asetettiin työllisyyden, talouden uudistamisen ja sosiaalisen yhteenkuuluvuuden lujittaminen osana tietoon perustuvaa taloutta.
Haluaisin puhua jäsen Bushill-Matthewsin laatiman työllisyys- ja sosiaalivaliokunnan mietinnön pääkohdista.
Ensimmäiseksi mietinnössä todetaan, että komission tiedottamismenettely vie liian paljon aikaa, mikä viivästyttää kertomuksen siirtymistä parlamenttiin.
Samaan aikaan parlamentin mietinnössä huomautetaan tiedottamisen puutteesta, etenkin kun on kyse niiltä pieniltä ja keskisuurilta yrityksiltä saadusta palautteesta, jotka hyötyvät kasvua ja työllisyyttä koskevasta aloitteesta.
Nämä kaksi asiaa ovat mielestäni yhteydessä toisiinsa, ja ne johtuvat tavasta, jolla kasvua ja työllisyyttä koskevan aloitteen osana olevat taloudelliset välineet toimivat.
Ne on suunniteltu siten, että budjettivarat myönnetään rahoituslaitoksille, kuten riskipääomarahastoille, kansallisille takausjärjestelmille ja liikepankeille, jotka toimivat välittäjinä lopullisina edunsaajina oleville pk-yrityksille.
Seuraavan vuoden ensimmäisen vuosineljänneksen aikana saadaan tieto, joka koskee rahoituslaitoksille tietyn vuoden aikana tehtyjä sitoumuksia ja luotonnostoja.
Toisaalta taas pieniltä ja keskisuurilta yrityksiltä jotakin tiettyä vuotta koskeva palaute saadaan kaikkien välineiden osalta vasta seuraavan vuoden viimeisen vuosineljänneksen aikana.
Täten huhtikuun loppuun mennessä laadittu vuosikertomus sisältää rahoituksen välittäjiä koskevat tilastotiedot edellisen vuoden lopulta ja pk-yritysten yksityiskohtaiset tilastotiedot sitä edeltäneeltä vuodelta.
Nämä aikataulut selittävät, miksi viime vuoden vuosikertomus, joka koski ohjelman ensimmäistä täytyy vuotta eli vuotta 1999, ei voinut sisältää yksityiskohtaisia tietoja pk-yrityksistä.
Tästä pääsemme seuraavaan: aloitteen virtaviivaistaminen on sekä parlamentin että komission tavoite.
Aloitteen rahoitusvälineitä ei voida kuitenkaan muokata vuosittain.
Ensinnäkin yritykset voisivat pitää sellaista hämmentävänä, ja niiden voisi olla vaikea nähdä tarvetta näihin muutoksiin.
Lisäksi tarvitaan perusteellinen arviointi, joka perustuu näiden välineiden alhaalta ylöspäin -lähestymistavalle.
Mitä tulee kasvua ja työllisyyttä koskevan aloitteen kolmesta rahoitusvälineestä heikoimman vastaanoton saaneeseen JEV-ohjelmaan, yrityksiä koskevassa monivuotisessa toimintaohjelmassa on suunniteltu, että järjestelmää yksinkertaistetaan, jotta rahoituksen välittäjät ja komission yksiköt voisivat käsitellä nopeammin pk-yritysten rahoitushakemuksia.
Myös valintakriteerien käyttöönottoa tutkitaan, jotta pienten ja keskisuurten yritysten tarpeisiin voitaisiin vastata tehokkaammin.
Euroopan investointirahastoa koskevissa tiedoissa on mietinnössä virhe, kun siinä väitetään, ettei komissio pysty enää käyttämään EIR:ää pk-yritysten rahoittamisen välineenä.
Euroopan investointirahasto tulee, kuten aina ennenkin, hoitamaan sille uskotut yhteisön järjestelmät erillään sen omista varoista komission yksiköiden asettaman ja valvoman periaatteen mukaisesti.
Mietinnössä kyseenalaistetaan lopuksi riskipääomarahastojen verotuksen rakenne ja ehdotetaan komissiolle, että se kehottaisi kaikkia jäsenvaltioita hyväksymään lakeja, joilla mahdollistetaan verotuksen suhteen avoimien rahastojen perustaminen näissä maissa, ja tunnustamaan vastaavasti muissa jäsenvaltiossa perustetut avoimet rahastot.
Tätä asiaa, josta komissio on hyvin kiinnostunut, on hiljattain käsitelty komission riskipääoman toimintasuunnitelmaa koskevassa tiedonannossa, joka valmistui lokakuussa 2000.
Lainaan tiedonannosta: "Verotus voi ehkäistä rajat ylittäviä sijoituksia luomalla erityisiä verotuksellisia esteitä tai jopa syrjimällä ulkomaisia sijoittajia.
Tällaisia esteitä voidaan torjua tehokkaimmin koordinoidulla EU:n tason toiminnalla.
Jäsenvaltioiden on joka tapauksessa varmistettava, että osinkojen kaksinkertainen verotus rajat ylittävissä sijoituksissa estetään verosopimuksien ja/tai muiden vero-oikeuden välineiden avulla."
Lopuksi sanon vielä, että nyt, kun Euroopan investointirahaston uudelleenjärjestely on saatu valmiiksi, komission yksiköt ja EIR tekevät yhdessä töitä pannakseen asteittain täytäntöön Ecofin-neuvoston ja teollisuusasiain neuvoston päätökset, erityisesti yrityksiä koskevan monivuotisen toimintaohjelman yhteydessä.
Realistisesti puhuen parlamentin ei kannata odottaa konkreettisia tuloksia ennen vuotta 2003 tai 2004, vaikka alustavia tietoja etenkin takausjärjestelmistä saatetaan saada jo aiemmin.
Budjetista vastaavana komission jäsenenä haluaisin vielä lisätä, että komissio suhtautuu myönteisesti vuoden 2001 talousarviota koskevaan parlamentin päätökseen kasvattaa pk-yrityksille myönnettävien lainojen ja avustusten määrää.
Tämä oli tärkeä viesti pienille ja keskisuurille yrityksille ja merkittävä askel kohti Lissabonissa asetettua tavoitetta luoda Euroopan unioniin tiedolle perustuva nykyaikainen talous.
Keskustelu on päättynyt.
Äänestys toimitetaan klo 12.00.
Rajatyöntekijöiden tilanne
Esityslistalla on seuraavana Oomen-Ruijtenin laatima työllisyys- ja sosiaalivaliokunnan mietintö (A5-0338/2000) rajatyöntekijöiden tilanteesta (2000/2010(INI))
. (NL) Arvoisa puhemies, myös minulle oli yllätys, että tämä keskustelu tuli vielä tänään esityslistalle.
Rajatyöasia on kiehtonut minua jo yli 21 vuoden ajan, niin kauan kuin olen toiminut poliitikkona Alankomaiden parlamentin alahuoneessa sekä myös Euroopan parlamentissa.
Tämä asia ei kiehdo minua pelkästään siksi, että joudun päivittäin tekemisiin ongelmien kanssa, joita rajatyöntekijät kokevat asuessaan yhdessä ja työskennellessään toisessa jäsenvaltiossa, vaan tämä kiehtoo minua myös siksi, että tässä on taustalla niin paljon teknisiä kysymyksiä, joita täytyy tarkistaa uudelleen joka vuosi.
Tämä asia kiehtoo minua myös, koska se osoittaa, että parlamentit, ennen kaikkea kansalliset parlamentit, eivät pane tähän asiaan tarpeeksi vauhtia.
Tämä asia kiehtoo minua lisäksi siksi, että EY:n tuomioistuin saa hoidettua sen, mitä politiikalla ei nähtävästi saada hoidettua, ja jäsenvaltiot saavat jälleen sormilleen virheistä, jotka niiden on korjattava.
Tämä saa minut esittämään huomautuksen Euroopan komission suuntaan.
Minulla ei ole mitään moitteita Euroopan komissiota kohtaan.
Ennen kaikkea neuvosto ja neuvoston jäsenet eivät ole valmiita antamaan tilaa tälle rajatyölle, ja me annamme tämän asian poliitikkoina, ennen kaikkea kansallisina poliitikkoina, EY:n tuomioistuimen käsiteltäväksi.
Olen sitä mieltä, että niin ei voida enää tehdä eikä niin pidä tehdä vaan että meidän täytyy yrittää kaikin voimin koota kaikki voimavaramme tilanteen muuttamiseksi.
Haluan mietinnössäni neljää asiaa ja haluan kiittää kollegoita, jotka ovat antaneet tukensa tässä asiassa, ja kiitän myös edeltäjiä, jotka ovat työskennelleet tämän asian parissa.
Ennen kaikkea pyydän komissiota laatimaan kiireellisesti direktiivin, jonka yhteydessä laaditaan rajavaikutusselvitys.
Tämä pyyntö on esitetty Euroopan komissiolle ja siten myös jäsenvaltioille jo vuonna 1990.
Tarkoitamme rajatyön vaikutusta käsittelevällä selvityksellä sitä, että aina kun jäsenvaltioissa muutetaan lainsäädäntöä sosiaaliasioiden, verotuksen ja kansanterveyden osalta, silloin annetaan arvio vaikutuksista, joita tästä koituu kansalaisiin, jotka asuvat yhdessä ja työskentelevät toisessa jäsenvaltioissa.
Miksi sitten?
Ei siksi, että tällä korjattaisiin jotakin vaan siksi, että näin toimitaan ennalta ehkäisevästi ja vältetään ongelmien syntymistä.
Toinen pyyntöni, jonka esitän neuvostolle, on sellainen, että asetuksen 1408 parantaminen käynnistettäisiin ehdottomasti mahdollisimman pikaisesti.
Tämä asiakirja on tietääkseni ollut jo kaksi vuotta käsiteltävänä sosiaaliministerien neuvostossa.
Siihen sisältyy muutamia parannuksia rajatyöntekijöiden kannalta mutta lisäksi - kollega Doorn puhui eilen SLIM-hankkeesta - myös runsaasti asioita, jotka yksinkertaistavat ja helpottavat tätä kaikkea sekä tekevät tästä kaikesta helppolukuisempaa.
Neuvoston täytyy tehdä jotakin tälle asialle, ja meillä parlamenttina on yhteispäätöstoimivalta tässä asiassa.
Neuvoston täytyy kuitenkin tehdä päätöksensä yksimielisesti, ja toivon, että asiassa voi tapahtua jotakin.
Kolmas asiani on se, että mielestäni komission pitäisi toimia hieman valppaammin kaikkien solmittavien kahdenvälisten verosopimusten tapauksessa, jotta voitaisiin selvittää, noudatetaanko periaatetta, jonka mukaan työskentelymaassa verotus ja sosiaaliturva kulkevat käsi kädessä, jotta vältettäisiin ongelmia ja sitä, että ihmiset joutuvat puun ja kuoren väliin.
Komission pitäisi suhtautua hieman vakavammin tähän asiaan sekä valvoa ja tutkia kahdenvälisiä verosopimuksia hieman enemmän myös edeltävässä vaiheessa.
Neljäs asiani on sairauskulut ja mahdollisuus käyttää terveydenhuoltopalveluja toisessa jäsenvaltiossa.
Meillä on tästä asiasta päätöksiä.
Myös tämä asia on päästetty politiikan käsistä.
Meillä on EY:n tuomioistuimen päätöksiä, joista Kohllin ja Deckerin tapauksista annetut ovat tunnetuimmat, ja tiedän omalta kotiseudultani - olen kotoisin raja-alueelta - myös joitakin ihmisiä, jotka ovat kääntyneet EY:n tuomioistuimen puoleen.
Arvoisa puhemies, jäsenvaltiot tai komissio eivät ole koskaan esittäneet parlamentille muistiota tästä asiasta.
Se on huono asia.
Meidän ei pidä antaa tätä asiaa tuomioistuinten ratkaistavaksi vaan meidän täytyy kyetä poliitikkoina itse tekemään asialle jotakin.
Tiedän hyvin, että entisen komission jäsenen Flynnin aikana on kiertänyt tätä asiaa koskeva muistio.
Tiedän, että sen tuloksia ei pidetty miellyttävinä.
Tämä kuitenkin tarkoittaa, että tässä asiassa - pyydän tätä komissiolta - päästään joskus selkeyteen ja selvyyteen.
Työssäkäyvien ja myös eläkkeelle siirtyneiden rajatyöntekijöiden asema on uhattuna.
Kohllin ja Deckerin tapaus koskee kaikkia rajan lähellä asuvia ihmisiä.
Pyydän kollegoita äänestämään mietinnön ja tietysti myös esittämieni tarkistusten puolesta.
Teen tämän, koska rajatyö ei ole enää vanhan 15 jäsenvaltion unionin ongelma.
Siitä tulee markkinoiden toiminnan kannalta ja myös uusien jäsenvaltioiden kannalta päivittäinen intressi.
Siksi pyydän tälle asialle mahdollisimman paljon tukea.
Arvoisa puhemies, arvoisa komission jäsen, arvoisat parlamentin jäsenet, kiitän kollega Ria Oomen-Ruijtenia siitä, että hän on käsitellyt rajatyöntekijöiden tilannetta Euroopan parlamentin valiokunta-aloitteisessa mietinnössä.
Eurooppalaisilla sisämarkkinoilla, joiden kulmakiviin kuuluu rajatyöntekijöiden vapaa liikkuvuus, edelleen olemassa olevat tilanteet ja ongelmat ovat moninaisia.
Ongelmat, joiden kohdalla ihmiset kyseenalaistavat koko Euroopan unionin.
Luxemburgin, Belgian ja Ranskan vastaisen raja-alueen parlamenttiedustajana nämä kysymykset koskettavat minua kaikissa muodoissaan.
Miksi saksalainen eläkeläinen, joka on sidottu dialyysihoitoon, saa käyttää sitä Ranskassa lomaillessaan vain rajoitetun ajan?
Saksalaisella perheenäidillä on toisen lapsen kohdalla heti oikeus kotihoidon tukeen, paitsi silloin, jos hänen miehensä työskentelee Luxemburgissa.
Saadaanko Belgiassa vakuutettua tätiä hoitaa myös saksalaisessa hoitokodissa sukulaisten läheisyydessä?
Italiassa hankitut eläkkeet tarvitsevat valtavan korotuksen ennen kuin ne saavuttavat saksalaisten eläkkeiden tason.
Ja miksi saksalaisen kaupungin pormestarin kunniavirassa toimivan henkilön pitää kulukorvauksia saadessaan maksaa yhtäkkiä Saksassa veroa koko palkastaan, jonka hän ansaitsee Luxemburgissa?
Luxemburgilainen yritys ei hyväksy lisäkuluja ja lisäkustannuksia, ja työpaikka vaarantuu.
Pormestarin virasta siis kieltäydytään.
Voisin vielä jatkaa tätä luetteloa.
Rajatyöntekijöiden on oltava joustavia selviytyäkseen lakien viidakossa rajan molemmin puolin.
Työpaikkansa rajan toiselta puolelta eurooppalaisilla sisämarkkinoilla etsivä henkilö tarvitsee yhdentyneessä Euroopassa myös oikeusturvaa, erityisesti sosiaalioikeudellisella alalla.
Me, Euroopan unionin raja-alueita edustavat parlamentin jäsenet, vaadimme komissiota ja neuvostoa huolehtimaan suuremmasta rajat ylittävästä sosiaalisesta oikeudenmukaisuudesta.
Me olemme saavuttaneet paljon, mutta monia asioita on saatava vielä kuntoon.
Jäsen Oomen-Ruijtenin mietinnössä osoitetaan selvästi raja-alueiden ihmisten oikeutetut vaatimukset.
Sisämarkkinat on toteutettava myös työmarkkinoilla, jos me haluamme muovata Eurooppaa kokonaisuutena.
Arvoisa puhemies, haluaisin aloittaa kiittämällä jäsen Oomen-Ruijtenia hyvästä yhteistyöstä tämän mietinnön puitteissa.
Mielestäni oli hyvä ajatus tuoda valiokunta-aloitteisen mietinnön kautta uudelleen esille muutamia tämän parlamentin vuonna 1998 esittämiä vaatimuksia, jotka lähtivät minun omasta mietinnöstäni, joka perustui rajatyöntekijöiden vetoomukseen.
Lainsäädännön alueella ei ole todellakaan tapahtunut paljoa näiden kolmen vuoden aikana.
Olemme sanoneet usein, että raja-alueet ovat ikään kuin Euroopan yhdentymisen ilmapuntari.
Jos tämä pitää paikkansa, tämä ei ole lainkaan integraation paras päivä, koska on edistytty liian vähän. Vain EY:n tuomioistuin on saanut yhtä ja toista aikaan.
Olen muuten pahoillani myös siitä, että rajavaikutusselvitystä ei edes ole otettu sosiaaliselle asialistalle ja että Nizzan sopimus ei myöskään tuonut mukanaan edistystä päätöksentekoon asetuksesta 1408/71, mikä pelkästään vaikeuttaa asiaa.
Samalla maailma ei jää paikalleen, ja kaikissa mahdollisissa maissa on meneillään verouudistus, sosiaaliturvalainsäädäntö on täydessä liikkeessä, lakisääteisiä järjestelmiä täydennetään täydentävillä järjestelmillä, ja monissa maissa keksitään työn, perheen ja vapaa-ajan yhteensovittamisen puitteissa kaikenlaisia varhaiseläkejärjestelmiä, jotka sitten koskevat ainoastaan maassa asuvia mutta eivät rajatyöntekijöitä.
Siksi hyväksyn täysin komission aikomuksen tutkia Belgian varhaiseläkejärjestelmää, jota ei valitettavasti sovelleta siellä alankomaalaisiin, vaikka Alankomaiden järjestelmää sovelletaan belgialaisiin.
Rajatyöntekijät ovat huonommassa asemassa muihin kansalaisiin nähden, jotka hyödyntävät henkilöiden vapaata liikkuvuutta.
He työskentelevät usein yhdessä maassa ja asuvat toisessa maassa sekä maksavat verot yhteen maahan ja sosiaaliturvamaksunsa toiseen maahan.
Kun toivomme, että yhden maan sisällä veropolitiikka ja sosiaaliturvapolitiikka ovat keskenään johdonmukaiset, on utopistista ajatella, että niin olisi maiden välillä, ja siksi rajatyöntekijät joutuvat jatkuvasti uhriksi.
Edes asiastaan vakuuttuneimmat Euroopan liittovaltion kannattajat joukossamme eivät uskalla uneksia sellaisesta utopiasta, että Euroopassa olisi joskus yhdenmukaistettu sosiaaliturvajärjestelmä tai verotus.
Meidän täytyy siis etsiä muita luovia ratkaisuja.
Haluaisin mainita kaksi sellaista.
Jäsen Oomen-Ruijtenin mietinnössä otetaan ennen kaikkea uudelleen esille Euroopan parlamentin vaatimus jäsenvaltioiden tekemästä pakollisesta rajavaikutusselvityksestä tehtäessä lakimuutoksia, jotka liittyvät sosiaaliturvaan ja verotukseen. Tähän selvitykseen kuuluu hyvitys haitoista, joita rajatyöntekijöille saattaisi koitua, ja tätä käytäntöä sovelletaan joissakin maissa haluttomasti.
Siksi ryhmälläni on muutamia vaikeuksia sen kanssa, että jäsen Oomen-Ruijten heikensi tätä tekstiä alkuperäisestä.
Olemme sitä mieltä, että tutkimisen täytyy välttämättä säilyä ja että hyvityksestä täytyy tulla pakollinen.
Toiseksi meidän täytyy uskaltaa viedä vuoden 1998 päätelmiä hieman pitemmälle.
Silloin emme voineet pysäyttää rajatyöntekijöiden venäläistä rulettia.
Meidän täytyy lopultakin valita yksi verotusperusta: joko asuinmaa tai työskentelymaa.
Mielestäni työskentelymaan hyväksi on liikaa perusteluja.
Uskoakseni ryhmäni äänestää siksi jäsen Oomen-Ruijtenin tarkistuksia vastaan ja jäsen Mandersin niitä tarkistuksia vastaan, joissa tämä periaate halutaan poistaa.
Toivon, että tämä mietintö tulee täysistunnosta koskemattomana ja että rajatyöntekijät pääsevät vihdoinkin taas askeleen eteenpäin.
Arvoisa puhemies, haluan kiittää jäsen Oomen-Ruijtenia kaikesta hänen tekemästään työstä.
Hän myönsi myös itse, että tämä on tärkeä asia, jolle on tehty liian vähän ja johon politiikassa kiinnitetään tuskin lainkaan huomiota, ja ilmeisesti tästä asiasta on hyvin vaikeaa päästä yksimielisyyteen.
Minulla on kuitenkin muutama huomautus tästä asiasta, mikä käy ilmi myös tarkistuksistani.
Asun itsekin raja-alueella ja näen päivittäin ihmisiä, jotka lähtevät joka päivä ympäristöstäni työskentelemään toiseen maahan, olipa se Saksa tai Belgia, mutta he ylittävät joka tapauksessa rajan.
Nähdäkseni myös sosiaaliturvaa koskeva asetus 1408 on tarkoitettu niitä työntekijöitä varten, jotka asettuvat työskentelymaahan ja asuvat sekä elävät siellä.
Mielestäni - sitä varten olen esittänyt kahta tarkistusta - on hyvä, että asiasta päästään nyt selvyyteen.
Olen siitä samaa mieltä ja olen myös ilmoittanut sen jäsen Oomen-Ruijtenille.
Mielestäni meidän täytyy kuitenkin sisällyttää tähän sellainen asia, että jos käy ilmi, että 18 kuukauden tai kahden vuoden kuluttua täytyy tehdä arviointi ja jos tästä arvioinnista käy ilmi, että rajatyöntekijöille koituu kohtuuttomia haittoja, täytyy olla mahdollisuus - haluan nähdä tämän sisältyvän mietintöön - tehdä toisenlainen valinta,.
Jäsen Oomen-Ruijten pitää lähtökohtana työskentelymaan periaatetta.
Mielestäni vielä ei ole sanottu, että tämä työskentelymaan periaate olisi aina hyvä ja kiinnostava myös rajatyöntekijän kannalta.
Olen sitä mieltä, että teemme työtä elääksemme ja että emme elä tehdäksemme työtä.
Tästä syytä olen sitä mieltä, että meidän täytyy käyttää elinympäristöömme raha ja kaikki varmuus, jotka saamme työstämme.
Tästä syystä kannatan sen tarkastelemista, onko mahdollista käyttää asuinmaan periaatetta.
Olen sisällyttänyt tämän yhteen tarkistukseen.
Siksi pyydän kollegoita mahdollisesti kannattamaan sitä.
Lisäksi olen esittänyt 6 ja 7 artiklasta kahta tarkistusta niiden poistamisesta, koska mielestäni komissiolla ei ole toimivaltaa ryhtyä toimiin kahdenvälisiin sopimuksiin puuttumiseksi.
Arvoisa puhemies, minäkin haluan kiittää jäsen Oomen-Ruijtenia hänen työstään tässä asiassa.
Jaan monet hänen kritiikeistään ja turhautumisistaan, jotka koskevat asetuksen 1408/71 kohderyhmää, täytäntöönpanoa ja muuttamisen hitautta.
Vetoomusvaliokunnan jäsenenä tiedän hyvin, että on paljon ja yhä enemmän asukkaita, mukaan lukien kolmansien maiden kansalaisia ja rajatyöntekijöitä, joiden kohdalla nykyiset järjestelyt eivät toimi riittävän hyvin.
Laajentuminen tekee monimutkaisesta koordinointijärjestelmästä entistä monimutkaisemman, eikä ole ihme, että useat kansalaiset eivät yksinkertaisesti usko, että unioni ottaa kansalaisten vapaan liikkuvuuden yhtä vakavasti kuin sitoutumisensa tavaroiden vapaaseen liikkuvuuteen.
Meidän täytyy keksiä keino, jolla teemme asioista helpommat kansalaisille ja näiden järjestelmien johtajille.
Ei olisi yllättävää, jos meiltä alettaisiin pyytää sellaisen eurooppalaisen viraston perustamista, joka asioisi kansallisten hallintojen kanssa kansalaisten puolesta.
Rajatyön vaikutusta käsittelevää selvitystä koskevan direktiivin pyytäminen on perusteltua.
Tällainen selvitys olisi ainakin ennakoiva, ja sen avulla voitaisiin toivottavasti puuttua joihinkin ongelmiin, ennen kuin ne ilmaantuvat, mikä olisi mukavaa vaihtelua.
Sekin on selvää, että kun yhä useammat maat yhtenäistävät verotustaan ja sosiaaliturvajärjestelmiään, meidän täytyy ryhtyä toimiin korjataksemme ne tästä seuraavat vinoumat, jotka voivat johtaa kaksinkertaisiin maksuihin.
Tärkeintä tässä on kuitenkin se, että jäsenvaltioiden täytyy todistaa sitoutumisensa vapaaseen liikkuvuuteen käsittelemällä ongelmia avoimesti ja Euroopan unionin kansalaisten etua ajattelen.
Keskustelu keskeytetään, ja sitä jatketaan klo 15.00.
Siirrymme äänestykseen.
Arvoisa puhemies, työjärjestyspuheenvuoro.
Kun jäseniä tulee koko ajan lisää saliin, haluan ilmoittaa toivotusta uudistuksesta.
Istuntosalin taakse on tänään avattu tupakointialue, se on kaunis, aurinkoinen tila, josta on upeat näkymät.
Toivon, että kollegani, jotka tuhoavat terveytensä tupakoimalla, viihtyvät uudessa tilassa ja lakkaavat tupakoimasta savuttomissa tiloissa.
Toivottavasti kaikki kuulivat tämän.
Kiitos, että huolehditte tupakoimattomien eduista, jäsen Banotti.
Arvoisa puhemies, työjärjestyspuheenvuoro.
Olen iloinen siitä, että meillä on vastedes tupakointitila savuttoman alueen sijasta.
Toivonkin, että kaikki parlamentin jäsenet ja muut työntekijät kunnioittavat savuttomia alueita koko Euroopan parlamentin rakennuksessa.
Minun on yhä vaikea päästä täysistuntoihin ja valiokunnan kokouksiin niin täällä kuin Brysselissäkin.
Vetoan siis kaikkiin, että nyt kun täällä on tupakointitila, he käyttäisivät sitä, eivätkä tupakoisi savuttomilla alueilla, eivät myöskään käytävillä ja hisseissä.
Arvoisa puhemies, työjärjestyspuheenvuoro.
Mietin vain, aikooko kukaan ilmoittaa savuhiukkasille, missä tupakointitila ja savuton alue sijaitsevat.
Siirrymme äänestykseen.
ÄÄNESTYKSET
Äänestys on päättynyt.
ÄÄNESTYSSELITYKSET
Peijsin suositus (A5-0369/2000) toiseen käsittelyyn
Arvoisa puhemies, pelkäsin, että minun on esitettävä äänestysselityksiä kirjallisesti.
Olin todellakin huolissani, että jalassani olevan murtuman vuoksi en kykenisi esittämään niitä suullisesti.
En kuitenkaan pidä itseäni henkilönä, joka järkeilee ja ajattelee jaloillaan, joten toivon voivani hoitaa tointani tavalliseen tapaan.
Ilmoitan hyväksyväni Peijsin asiakirjan, ja pyydän, että luodaan konkreettisesti eurooppalainen pankki.
Viime päivinä olemme onneksi nähneet, että euro on parantanut huomattavasti arvoaan dollariin ja puntaan nähden.
Käytän siis tämän äänestysselityksen tarjoamaa tilaisuutta hyväkseni ilmaistakseni tyytyväisyyteni Euroopan rahapolitiikkaan ja pyytääkseni, että Euroopan keskuspankin toimintaa tehostetaan perustamalla toimipisteet kaikkialle Eurooppaan.
Arvoisa puhemies, arvoisat parlamentin jäsenet, ehdotuksesta luottolaitosten tervehdyttämistä ja likvidaatiota koskevaksi direktiiviksi jätetty tarkistusehdotus 5 sai valitettavasti enemmistön tuen.
Tämä on enemmän kuin valitettavaa, koska siitä seuraa kolmansien osapuolten ja velkojien esineoikeus ja siten ulkomailla pankkeja varten otettuja kiinnityksiä ei ole nyt suojattu enää konkurssilta.
Sitä ei voida hyväksyä!
Tämä on mielestäni riittävä syy tämän mietinnön hylkäämiseen.
Olen tehnyt sen ja pahoittelen sitä, että komission yhteinen kanta käsiteltävänä olevassa muodossaan ei saanut enemmistön tukea.
. (FR) Komission ehdotuksen tavoitteena on yhdenmukaistaa unionin tasolla velkojien oikeudet luottolaitosten likvidaatioiden yhteydessä.
Missään ei kuitenkaan mainita oikeuksia, jotka kuuluisivat kyseisten luottolaitosten työntekijöille.
Joidenkin maiden kansallisessa lainsäädännössä tunnustetaan toki työntekijöiden asema velkojina.
Mutta parhaassakin tapauksessa heille turvataan korkeintaan maksamatta jääneiden palkkojen saaminen. Heille ei kuitenkaan myönnetä mitään korvauksia työpaikan menettämisestä eli tulevista palkoista, vaikka velkojille halutaan turvata heidän saatavansa, eli heidän pääomansa, joka on heidän tulevien tulojensa lähde.
Työntekijät eivät ole missään määrin vastuussa pankin tai luottolaitoksen kohtaamista vaikeuksista, sillä he eivät osallistu missään määrin päätöksentekoon.
Ensisijaisesti juuri heidän pitäisi saada korvauksia työpaikkojen menetyksestä.
Äänestimme tätä suositusta vastaan, jossa huolehditaan ainoastaan kapitalistisista velkojista eikä työntekijöistä, jotka pitävät luottolaitokset pystyssä.
Sanders-ten Holten suositus (A5-0375/2000) toiseen käsittelyyn
Arvoisa puhemies, äänestin Sandersin mietinnön puolesta.
Vierailin muutama päivä sitten ikäihmisten yliopistossa, jossa opetetaan niitä, jotka haluavat oppia oppimisen vuoksi eivätkä saadakseen tutkintotodistuksen.
Näissä yliopistoissa opiskelee luonnollisesti paljon ikäihmisiä.
Tämän yliopiston vastuuhenkilö - kyse on ikäihmisten yliopistosta Bergamossa, josta olen kotoisin - valitti minulle, että näihin ikäihmisten yliopistoihin sovelleta luokitusta eikä laatutarkastusta.
Hän sanoi minulle: "Monet yliopistot on organisoitu huonosti, mutta meidän yliopistomme on organisoitu hyvin.
Kiinnittäkää siis äänestysselityksessänne huomiota siihen, että myös ikäihmisten yliopistojen laatuun olisi syytä kiinnittää huomiota."
. (FR) Emme totisesti vastusta tätä "eurooppalaista yhteistyötä kouluopetuksen laadun arvioinnissa", mutta kaikki tietävät, että opetuksen laatu riippuu julkisten koulujen käyttöön annetuista voimavaroista.
Laadukkaan opetuksen turvaamiseksi tarvitaan riittävän paljon kouluja, luokkia, joissa on vähän oppilaita ja paljon opettajia, lehtoreita sekä teknistä ja hallinnollista henkilökuntaa kaikilla opetuksen tasoilla ala-asteesta alkaen.
Kaikissa Euroopan maissa alkaa jo ala-asteella eriytyminen, jonka seurauksena köyhimpien asuinalueiden lapset jäävät opetuksessa peruuttamattomasti muista jälkeen.
Eurooppalaisessa yhdenmukaistamisessa pitäisi ensimmäiseksi määrätä, että kaikkien pitää päästä sille tasolle, jolla ovat ne maat, joissa opetukseen myönnetyt varat ovat suurimmat.
Mutta jopa näissä maissa vallitsee suuntaus karsia opetukseen ja yleensäkin julkisiin palveluihin suunnattuja varoja, jotta voitaisiin paremmin rahoittaa muita budjettimenoja, joista tärkeimpiä ovat kapitalistisille yrityksille, eli niiden omistajille, myönnettävät tuet ja avustukset.
Jollei opetukseen myönnettäviä varoja kasvateta kaikissa Euroopan unionin maissa, etenkin niissä, joissa varat ovat heikoimmat, EU:n suositus opetuksen laadusta jää hartaaksi toiveeksi.
.
(EN) Tämän mietinnön pääpaino on tarpeessa lisätä yhteistyötä Euroopassa EU:n koulujärjestelmien opetuksen laadun arvioinnissa. Tämä saattaa osoittautua arvokkaaksi kokeiluksi, sillä eri EU-maiden hallitukset voivat hyötyä menestyksekkäiksi osoittautuneista opetusohjelmista, joita on kokeiltu ja testattu Euroopan opetusjärjestelmässä.
Meidän on hyvä ottaa huomioon myös se, että tämä on entistä tärkeämpää nyt, kun olemme astuneet uuteen tietoyhteiskuntaan.
EU:n johtajat esittivät viime vuonna Portugalissa sarjan ehdotuksia, joilla Internetin käytön opiskelu laajennettaisiin kaikkiin Euroopan unionin ala- ja yläasteisiin.
Tämä on äärimmäisen tärkeä yhteiskunnallinen ja taloudellinen tavoite, mikäli Euroopan unioni haluaa hyötyä uudesta sähköisestä kaupankäynnistä ja muista vastaavista liiketoiminnoista.
Tosiasia on, että uusi tietotekniikka kehittyy koko ajan.
Tämä tarkoittaa sitä, että myös koulutus tietotekniikan alalla kehittyy koko ajan.
Siksi Euroopan unionin täytyy reagoida koordinoidusti ja jäsentyneesti taatakseen, että parhaat tietotekniikan opetusmenetelmät ovat kaikkien opiskelijoidemme ulottuvilla.
Tällä taataan entistä korkeatasoisempi opetus ja luodaan entistä vahvempi perusta, jolla houkutellaan uutta tietoteknologiateollisuutta asettumaan ja toimimaan Euroopan unionin alueella.
Yhteistyö opetusalalla on osoittautunut kuluneina vuosina menestyksekkääksi Euroopan unionissa.
Erasmus-ohjelmaan osallistuu nykyään 18 valtiota, joista osa on Itä- ja Keski-Euroopan valtioita.
Vuosittain noin 90 000 opiskelijaa hyötyy tästä aloitteesta.
Vaikka iloitsenkin Erasmus-aloitteen menestyksestä, haluan kuitenkin muistuttaa, että parantamisen varaa on tavassa, jolla järjestelmää nykyisin hallinnoidaan Euroopan unionissa.
Ulkomailla opiskelu aiheuttaa opiskelijoille yhä taloudellisia vaikeuksia.
En hyväksy Erasmus-ohjelmaan osallistuvien eri jäsenvaltioiden opiskelijoiden saamissa rahoituksissa vallitsevaa epätasapainoa.
Kehotan painokkaasti EU:n opetusministereitä luomaan järjestelmän, jolla poistetaan kaikki Erasmus-järjestelmän hallinnossa oleva epätasapaino.
Meidän on hyvä muistaa, että kyseessä on erittäin hyvä Euroopan unionin politiikka, jolla kannustetaan opiskelijoita opiskelemaan muissa EU:n jäsenvaltiossa.
Sillä tarjotaan opiskelijoille todellisia ja konkreettisia mahdollisuuksia parantaa kielitaitoaan samalla, kun edistetään henkilöiden vapaata liikkuvuutta EU:ssa.
De Veyracin mietintö (A5-0382/2000)
Arvoisa puhemies, arvoisat kollegat, äänestin kollega De Veyracin mietinnön puolesta, koska olen sitä mieltä, että mietintö ei ole vain erittäin myönteinen ja kattava vaan että meidän on kiinnitettävä tähän alaan jatkossa vielä paljon enemmän huomiota.
Uskon myös, että meidän on paitsi aloitettava asianmukainen PR-työ, kuten mietinnössä kaavaillaan, myös annettava käyttöön enemmän taloudellisia varoja, jotta saamme näille aloille tarvittavan koko väestön hyväksynnän.
Tältä osin tarvitaan vielä monia lisätoimia. Me olemme kuitenkin oikealla tiellä.
Äänestin siksi mietinnön puolesta.
Arvoisa puhemies, äänestin tätä mietintöä vastaan.
Miksi eläkeläisten puolue äänesti jäsen De Veyracin mietintöä vastaan?
Ennen lähtöäni Strasbourgiin tapasin entisen Euroopan parlamentin jäsenen, Monica Baldin, joka on perehtynyt erittäin hyvin kulttuurikysymyksiin ja joka keskustellessamme tästä mietinnöstä kahvilassa hyvän kahvin ääressä huomautti minulle: "Miksi tässä mietinnössä esitetään näihin luetteloihin otettujen Italiassa sijaitsevien kulttuurikohteiden määrän vähentämistä?
Eikö pitäisi katsoa ennemminkin jäsenvaltiossa sijaitsevien kohteiden laatua kuin määrää?
Onko meidän syymme, jos Italia on täynnä suojeltavia antiikkikohteita?"
Kollega Veyracin mietinnössä on hyviä aikomuksia, ja siihen sisältyy joitakin rakentavia ehdotuksia. Näistä syistä me Kreikan kommunistisen puolueen Euroopan parlamentin jäsenet äänestämme sen puolesta.
Pelkäämme kuitenkin pahoin, että ehdotukset on suunnattu kuuroille korville.
Kaikki tietävät, että kulttuuri- ja luonnonperinnöt uhkaavat tuhoutua täysin, kun harjoitetaan toimintaa, joka heikentää tai tuhoaa niiden paikkojen kaupunkiympäristöä tai maisemaa, joissa nämä mittaamattoman arvokkaat perinnöt sijaitsevat.
Ylimitoitettu ja valvomaton maan käyttö, lisääntynyt rakentaminen kaupunkien historiallisissa keskustoissa, viheralueilla ja vapailla vyöhykkeillä sekä metsien ja luonnonympäristön todellisten suojelutoimien vajavaisuus ovat tulosta jatkuvasti kiihtyvästä hyökkäyksestä ympäristöä ja kulttuurimaisemaa vastaan.
Mikään näistä asioista ei tietenkään tapahdu sattumalta joidenkin pahantahtoisten ihmisten toimesta, vaan ne ovat välittömiä seurauksia politiikasta, joka kaupallistaa kaiken ainoana tunnuslauseenaan aina vain suurempien voittojen turvaaminen.
Tyypillinen esimerkki ovat Halkidikin Olimpiadassa, lähellä Stageiraa, Aristoteleen synnyinkaupunkia sijaitsevat TVX Gold -yrityksen laitokset, jotka tuhosivat metsän ja vaarantavat historialliset jäänteet; ja ikään kuin tässä ei olisi tarpeeksi, alueen asukkaat vedettiin oikeuteen ja heidät tuomittiin, koska he rohkenivat puolustaa historiallista luonnonympäristöään.
Monia esimerkkejä voisi lisäksi luetella meneillään olevista tai suunnitelmiin sisältyvistä tuhoista, joita vuoden 2004 olympiakisojen järjestäminen aiheuttaa Ateenassa.
Sen sijaan, että unioni tekisi jotakin tällaisten ilmiöiden pysäyttämiseksi ja hoitamiseksi, se päinvastoin on tämän politiikan päätukija.
Se rahoittaa hankkeita, joita rakennetaan arkeologisille alueille, ja hautaa ja tuhoaa antiikin jäänteitä kuten esimerkiksi Akropolis-museon tapauksessa.
Tällä hetkellä Kreikan hallitus on kumonnut perustuslain 24 artiklan ja poistanut tällä tavalla sen vähänkin lainsäädännöllisen suojan, joka metsillä oli, ilman pienintäkään reaktiota EU:n taholta.
EU rakastaa suuria ja mahtavia sanoja kulttuurista, ja vaikka se julistaakin, että kulttuuriperintö on tietyn yhteisön oman identiteetin ja historiallisen kehityksen perustekijä, se ei tee mitään sen hyväksi, että Parthenonin marmorit palautettaisiin niiden luonnolliselle ja historialliselle paikalle, jonka erottamaton osa ne ovat, vähimmäisenä käytännön osoituksena historiallisten kulttuurijäänteiden kunnioittamisesta ja historiallisten jäänteiden suojelusta.
Lisäksi EU pysyy välinpitämättömänä Pohjois-Kyproksen arkeologisten jäänteiden ryöstelylle sekä niiden barbaarimaiselle tuhoamiselle Turkin miehitysjoukkojen toimesta.
Lopuksi, EU kantaa raskaan vastuun pommitusten aiheuttamista tuhoista historiallisille jäänteille Jugoslavian vastaisen hyökkäyksen aikana.
Tätä tilannetta ei voida parantaa puolinaisilla toimilla eikä kauniilla toivomuksilla, eikä se tietenkään ole mahdollista markkina-ajattelun oloissa.
Se, mitä tarvitaan, on massojen, kaikkien kulttuuritahojen, kaikkien työntekijöiden lähteminen liikkeelle, toisenlainen politiikka, joka kunnioittaa työtätekevää ihmistä ja hänen luovuutensa tuloksia.
.
(EN) ELDR-ryhmän mielestä De Veyracin mietinnöllä on suuri merkitys maailman kulttuuri- ja luonnonperinnön suojelun edistämiselle.
Meidän mielestämme maailman kulttuuri- ja luonnonperinnön suojelemista koskevan yleissopimuksen täytäntöönpano EU:ssa kuuluu pikemminkin jäsenvaltioille kuin Euroopan yhteisölle.
Meidän on vaikea nähdä, millä tavalla EU:n puuttuminen tähän asiaan tuo sille "lisäarvoa".
ELDR-ryhmän De Veyracin mietintöön esittämät tarkistukset kuvastavat tätä kantaamme.
Täten "lisäarvon" puutteen ja toissijaisuusperiaatteen vuoksi ELDR-ryhmä pidättäytyy äänestämästä lopullisessa äänestyksessä.
. (FR) Yhteisen perintömme suojeleminen ja edistäminen jokaisessa jäsenvaltiossa on olennaista, sillä siten turvataan meidän identiteettimme ja ominaispiirteemme eroavaisuuksia kunnioittaen.
Tämän perinnön, olipa se sitten kulttuurista, arkkitehtonista, taloudellista tai ympäristöllistä, juuret ovat menneisyydessämme: sen suojeleminen ei ole mitään jälkijoukon taistelua, vaan se on päinvastoin valmistautumista tulevaisuuteen.
Täten, kuten Ernest Renan kirjoitti: kehitystä vievät eteenpäin ainoastaan ne, jotka ottavat lähtökohdakseen syvän kunnioituksen menneisyyttä kohtaan.
Meidän pitää siis hyödyntää rikkauksia menneisyydestämme, perinnöstämme, juuristamme ja perinteistämme, jopa kaikkein vanhimmista, valmistellaksemme tulevaisuuttamme.
Tämä rikkaus ja kulttuurinen monimuotoisuus opettaa meitä tuntemaan itsemme paremmin.
Mutta sitä varten meidän täytyy kunnioittaa perintömme monimuotoisuutta ja kaikkea erilaisuuttamme, ja ainoastaan toissijaisuusperiaate mahdollistaa tämän.
Toissijaisuusperiaatteen avulla voimme ylläpitää, kehittää ja siirtää eteenpäin perintöämme, kulttuuriamme ja perinteitämme.
Jos näistä jokin tuhotaan tai tyhjennetään sisällöstään (kuten metsästys, maaseutuelämä tai gastronomia), silloin katkaistaan rikkauksiemme ja elintapojemme siirtämisen ketju ja köyhdytetään kulttuuria, eikä lopulta jää kuin muotti, johon jokaisen täytyy sopeutua elääkseen yhteiskunnassa, joka on harmaa, mutta jota "johtajien ja päättäjien" on helpompi muokata ja valvoa.
Sellaista ei voida hyväksyä.
Perintömme suojelemiseksi, ylläpitämiseksi ja edistämiseksi meidän täytyy varjella arkkitehtuuriamme, tukea käsityöteollisuuttamme sekä turvata ja arvostaa maisemiamme, mutta - ja korostan tätä - ilman, että eristämme niitä ihmisistä, ja ilman, että niistä riisutaan perinteet ja käytännöt.
Meidän täytyy myös turvata oikeus erilaisuuteen ja tukea kaikkien näiden arvojen säilyttämistä, sillä maaseudulla on oikeutettu asemansa tässä äärimmäisen kaupunkikeskeisessä yhteiskunnassa.
Haluankin sanoa tämän mietinnön yhteydessä, että vaikka onkin tärkeää suojella kolmansien maiden ja unionin perintöä, on yhtä tärkeää ja olennaista suojella maittemme ja alueittemme perintöä.
Tästä syystä olemme tyytyväisiä kaikkeen, mikä liittyy tämän perinnön huomioimiseen erilaisissa perinnön suojelua ja entisöimistä koskevissa koulutushankkeissa.
Sama koskee tukea käsityötoiminnalle, tälle alalle, joka tarjoaa paljon työpaikkoja, kunhan sitä ei tukahduteta liian tiukalla ja epärealistisella sääntelyllä, kuten torikauppiaiden tapauksessa tapahtui.
Esitämme kuitenkin varauksen eurooppalaiseen sääntelyyn, joka ympäristönsuojelun (vaikka suojelu sanana onkin liian rajaava) varjolla ainoastaan tuhoaa perinteet ja paikalliset käytännöt, jotka ovat olennainen osa alueidemme kulttuuria.
Se on kuitenkin vastoin mietinnön tavoitetta, ja vaikka tuemme tätä mietintöä, pidättäydymme juuri edellä mainitusta syystä äänestämästä.
.
(PT) Unescon yleiskokous hyväksyi vuonna 1972 maailman kulttuuri- ja luonnonperinnön suojelemista koskevan yleissopimuksen, jonka 158 valtiota, mukaan luettuina Euroopan unionin 15 jäsenvaltiota, on allekirjoittanut. Sen jälkeen Maailmanperintöluetteloon on liitetty 630 kohdetta, joista 30 prosenttia sijaitsee Euroopan unionin valtioissa, eli 188 kohdetta, joista 10 on Portugalissa.
On kuitenkin ilmeistä, ettei kohteiden luokitteleminen maailmanperinnöksi riitä.
On tarpeen ryhtyä kaikkiin mahdollisiin toimiin, myös rahoitustuen antamiseen, niiden kunnossapidon tukemiseksi, kuten olemmekin tehneet niiden ehdotusten kohdalla, jotka olemme esittäneet liitettäväksi yhteisön talousarvioon.
Kuten esittelijä tähdentää, eurooppalaiset kohteet ovat yliedustettuina Maailmanperintöluettelossa, minkä takia kolmansia maita on tuettava ja rohkaistava täydentämään luonnon- ja kulttuuriperintöluetteloa kattavasti, jotta ne voisivat hyötyä suojelusta.
Yhtä tärkeää on, että jäsenvaltiot panevat täytäntöön nykyiset direktiivit, erityisesti direktiivin, joka koskee kulttuuriympäristöön kohdistuvien vaikutusten arviointia tiettyjen julkisten ja yksityisten hankkeiden yhteydessä, kuten mietinnössä todetaan.
.
(ES) Äänestin maailman kulttuuri- ja luonnonperinnön suojelusta Euroopan unionin jäsenvaltioissa tehdyn yleissopimuksen soveltamista koskevan De Veyracin mietinnön puolesta, koska olen vakuuttunut siitä, että meidän on päästävä eteenpäin Euroopan unionin kulttuurin alalla ja tehtävä työtä sen hyväksi, että turvaisimme unionille kulttuuripolitiikan, joka korostaisi yhtenä oman ja vanhan mantereen henkisen rikkauden perusominaisuutena kulttuurin, kielten, arkkitehtuurin ja taiteen monipuolisuutta sekä kaikkia niitä elementtejä, joista yhteinen kulttuuriperintömme koostuu, kuten voi todeta unionin halki kulkiessaan ja nähdessään, kuinka monenlaiset henkiset virtaukset ovat vuosisatojen kuluessa kiteytyneet muistomerkkeihimme, taidetyyleihimme, arvojärjestelmiimme, uskonnollisiin ja henkisiin aatesuuntiimme, filosofisen ja tieteellisen ajattelun koulukuntiimme.
Lyhyesti sanoen, meidän on perussopimusten mukaisesti syvennyttävä Euroopan kulttuuripolitiikkaan, tuettava ja suojeltava sen monipuolisuutta, tuota tekijää, joka heti määrittelee Euroopan yhtenäisyyden.
De Veyracin mietintö auttaa meitä arvostettavalla tavalla kulkemaan tähän suuntaan.
Doornin mietintö (A5-0351/2000)
Arvoisa puhemies, olen varma, että te kuuntelette tarkkaavaisesti äänestysselitystäni, jossa kannatan tätä mietintöä.
Suhtaudun myönteisesti kaikkiin toimiin, joilla pyritään supistamiseen ja järkevöittämiseen, kunhan ne toteutetaan järkevästi ja tavalla, joka ei ole liian raskas näiden toimien kohteille.
Korostan kuitenkin, että tässä sosiaaliturvan yhteensovittamista koskevan yhteisön lainsäädännön yksinkertaistamisessa ja järkevöittämisessä - josta tässä mietinnössä puhutaan - olisi otettava huomioon, että useammassa Euroopan unionin jäsenvaltiossa työskennelleen työntekijän pitäisi saada eläkkeensä yhdeltä eläkelaitokselta eikä osaa yhdestä jäsenvaltiosta ja toista toisesta, kolmatta kolmannesta ja niin edelleen.
Kiitos, jäsen Fatuzzo.
Mitä enemmän kuuntelen teitä, sitä selvemmäksi minulle käy, että tulen ennen pitkää tuntemaan koko elämäntarinanne.
. (FR) Markkinatalouden vastustajina emme ota kantaa Euroopan markkinoiden väitettyyn yksinkertaistamiseen.
Pitäydymme näin ollen äänestämästä esitetystä mietinnöstä.
Sitä vastoin näkökohdista, jotka voivat koskettaa väestön työtätekevää enemmistöä, kannatamme seuraavia asioita:
sosiaalilainsäädäntöä ja sosiaaliturvaa täytyy yksinkertaistaa siten, että malliksi otetaan maat, joissa ne ovat työntekijöille suotuisimpia;
Alv:tä täytyy yksinkertaistaa siten, että Alv ja kaikki kulutukseen kohdistuva verotus täytyy lakkauttaa, sillä ne ovat epäoikeudenmukaisia, koska ne kohdistuvat lähinnä vähätuloisten yhteiskuntaluokkiin, ja ne täytyy korvata kasvattamalla kapitalististen yritysten verotusta ja ottamalla käyttöön kaikenlaisten pääomatulojen voimakkaasti progressiivinen verotus.
van der Laanin mietintö (A5-0397/2000)
Arvoisa puhemies, äänestin van der Laanin mietinnön puolesta.
Kiitän häntä nyt hänen äskeisistä sanoistaan, ja haluaisin korostaa tätä mietintöä kannattaessani sitä sen osaa, jossa viitataan Palestiinan viranomaisille annettavaan tukeen.
Tämän ehdotuksen minulle tekivät Israelin eläkeläisten puolueen edustajat - sillä knessetissä on Israelin eläkeläisten puolueen edustajia - joista yksi sanoi minulle: "On oikein, että autatte palestiinalaisia.
Teidän pitäisi oikeastaan auttaa heitä enemmän ja paremmin, ja valvoa, että tällä tuella todella autetaan Palestiinan kansaa, joka todella tarvitsee apua.
Olen itse asiassa vakuuttunut, että jos Palestiinan kansalaisten talous ja terveys ovat paremmalla tolalla, sotaa käydään vähemmän kuin nyt valitettavasti on asianlaita."
. (FR) En jaa ryhmäni kantaa kollegani Rijk Van Damin esittämään tarkistukseen, jota itse tuen.
Se, ettei vuoden 1997 vastuuvapautuksen tekstissä mainita palestiinalaisten koulukirjojen juutalaisvastaista propagandaa, on yksi asia.
Voisi sanoa, että se on tekninen kysymys.
Se, että vastustaisimme tekstiä vain tästä syystä, eli sen muodon, ei sen sisällön vuoksi, on mielestäni vääränlainen poliittinen sanoma.
Euroopan unioni ja jäsenvaltiot ovat Oslon sopimuksista lähtien tukeneet suurilla summilla Palestiinan koulujärjestelmää.
Meidän täytyy vaatia komissiota valvomaan tarkkaan, ettei palestiinalaisissa kouluissa jaettu kirjallinen aineisto yllytä sotaan, väkivaltaan ja rotuvihaan.
Unioni ei voi samaan aikaan tukea aktiivisesti sovintoa ja rauhaa herkeämättömillä ponnisteluilla ja sulkea silmiään siltä, että sen myöntämä taloudellinen apu käytetään ideologioiden levittämiseen.
Toivon myös todella, että tästä aiheesta käydään pian perusteellinen keskustelu parlamentissa.
Meidän täytyy olla ehdottomia tässä asiassa.
Omatuntomme vaatii sitä meiltä. Samoin vaativat äänestäjämme.
. (SV) Olen äänestänyt mietinnön ja erityisesti jäsen Van Damin esittämän tarkistuksen 1 puolesta.
On tärkeää, että Euroopan parlamentti pahoittelee voimakkaasti sitä, että Palestiinan kouluissa käytetyissä opetusvälineissä esiintyy juutalaisvastaisia ilmauksia ja että parlamentti kehottaa komissiota huolehtimaan siitä, että palestiinalaisten opetukseen myönnettävällä tuella ei suoraan eikä epäsuorasti rahoiteta rotuvihaa, vaan että sillä tuella, jota EU myöntää Palestiinan koulutusjärjestelmälle, edistetään sen sijaan Lähi-idän rauhaa ja sovintoa.
EU:n tuki on suunnattava niin, että se edistää mahdollisimman paljon rauhan ja sovinnon aikaansaamista Lähi-idässä.
EU myöntää tukea muun muassa Palestiinan koulutusjärjestelmälle.
On erittäin valitettavaa ja häpeällistä, että Palestiinan kouluissa käytettävissä oppikirjoissa esiintyy juutalaisvastaisia ilmaisuja ja että Israelia, Lähi-idän ainoaa demokratiaa, kuvataan niissä niinkin kammottavin kuin natsistisin ilmauksin.
.
(EN) Esittelijä ja ELDR-ryhmä jakavat tarkistuksessa 1 esitetyn mielipiteen, joka koskee huolta siitä, että EU:n taloudellista tukea saatetaan käyttää rotuvihan lietsomiseen palestiinalaisten keskuudessa heidän juutalaisia naapureita vastaan.
Talousarvion valvontavaliokunta pitää tiukasti kiinni siitä, että vastuuvapautta koskevan seurantakertomuksen täytyy rajoittua koskemaan kyseisen vuoden alkuperäisen vastuuvapautta koskevan päätöslauselman sisältöä.
Tässä tarkistuksessa tuodaan esiin uusi asia hiljattain ilmenneiden todisteiden pohjalta.
Tästä syystä esittelijä suosittelee, että tarkistus hylätään, mutta että asiaa käsitellään perusteellisemmin parhaillaan valmisteltavassa vuoden 1999 vastuuvapautta koskevassa asiakirjassa.
Garriga Polledon mietintö (A5-0331/2000)
Arvoisa puhemies, puhujat ovat kiinnittäneet huomiota useisiin ongelmiin, muun muassa savukkeiden salakuljetukseen.
Jaan heidän huolensa, sillä yleisesti uskotaan, että kansainväliset rikolliset ovat tällä hetkellä kiinnostuneempia savukkeiden kuin huumeiden salakuljetuksesta, sillä se on tuottoisampaa ja vähemmän vaarallista.
Meidän täytyy EU:ssa reagoida kiireellisesti tähän ongelmaan.
Savukkeiden salakuljetuksen tuotot eivät pelkästään rikastuta rikollisia, vaan ne myös vähentävät EU:n tuloja, jotka muutoin käytettäisiin syövän ja köyhyyden vastaiseen taisteluun, ihmisoikeuksien edistämiseen jne.
Lisäksi halvat savukkeet kasvattavat terveyshaittoja, sillä ne lisäävät savukkeiden kulutusta. Meidän täytyy lisäksi saada kansallisten ja alueellisten hallintojen ministerit tukemaan savukkeiden salakuljetuksen vastaista kampanjaa.
Komission pitäisi ottaa yhteyttä etenkin Pohjois-Irlannin parlamentin terveysministeri de Bruniin ja opetusministeri McGuinnessiin.
Mainitsen tämän siksi, että pyrimme torjumaan syöpää opetus- ja terveysohjelmien avulla, ja Anderstown News paljasti hiljattain IRA:n laajan osallistumisen laittomaan savukkeiden salakuljetukseen.
Näillä ministereillä on yhteyksiä kyseiseen järjestöön.
Onko parempaa keinoa hyötyä ministerinsalkusta, kuin kehottaa heidän ystäviään luopumaan tällaisesta toiminnasta?
Tämä korostaa myös laajemman valvonnan tarvetta Pohjois-Irlannissa.
Arvoisa puhemies, äänestin tämän mietinnön puolesta, mutta suurin varauksin.
Ennen kuin lähdin Strasbourgiin, tapasin ravintolassa herra Rotan, eläkeläisen, joka on myöskin Bergamosta.
Puhuimme eläkeläisten puolueesta, ja hän kysyi minulta, olinko tyytyväinen Euroopan parlamenttiin.
Sanoin hänelle: "Miten hienoa työtä olenkaan saanut tehdä!
Olen tyytyväinen, viihdyn hyvin ja minulla on hyviä ystäviä.
Myös varapuhemiehet ovat hyvin valppaita, ja olen heihin oikein tyytyväinen, kuten esimerkiksi varapuhemies Provaniin".
Tähän hän vuorostaan: "Ja kaikkiko toimii Euroopassa hyvin?
Ettehän suinkaan haaskaa aika ajoin eurooppalaisten rahaa?"
"Ei," vastasin, "toimintamme on erinomaista!"
Ikävä kyllä olen kuitenkin lukenut tästä mietinnöstä, että kansallisvaltiot eivät ole soveltaneet yhteisön sääntöjä, jotka koskevat yhteisön oikeuteen perustuvien tullimaksujen kantamista.
Toivon siis, että tulevaisuudessa Eurooppa toimii myös tullimaksujen kantamisen osalta.
. (DA) Olemme äänestäneet mietinnön puolesta, joka käsittelee vakuuksien ja takaussitoumusten käyttöä perinteisten omien varojen kantamisen suojaamisessa.
Mietintö on kokonaisuudessaan järkevä.
Siinä on kuitenkin yksittäisiä kohtia, joihin suhtaudumme torjuvasti.
15 ja 16 kohdassa ennakoidaan yhden rikosoikeudellisen säännöstön käyttöön ottamista EU:ssa sekä jäsenvaltioiden rikosoikeuden soveltamista ja oikeudenkäyttöä koskevaa yhdenmukaistamista.
Se on ensiksikin epäselvästi muotoiltu.
Toiseksi emme kannata jäsenvaltioiden rikosoikeus- ja oikeudenkäyttölainsäädännön yhdenmukaistamista.
Kannatamme sellaisten tarpeellisten välineiden perustamista, joiden avulla EU:n varoihin kohdistuvien petosten torjuntaa voidaan tehostaa.
Kannatamme OLAF-asetuksen täydentämistä ja OLAFin alaisuuteen perustettavaa yksikköä, joka johtaisi tutkimuksia ja helpottaisi syytteen nostamista kansallisissa oikeusasteissa.
Yksikön pitää keskittyä vain EU:n työntekijöiden tekemiin rikoksiin.
Pitkällä aikavälillä on harkittava, että käyttöön otettaisiin Euroopan yleinen syyttäjä, joka huolehtisi syytteiden nostamisesta jäsenvaltioissa tapahtuneissa EU:n varoihin kohdistuneissa petostapauksissa.
Emme kuitenkaan saa yhdenmukaistaa yhdenmukaistamisen vuoksi, ja jäsenvaltioiden rikosoikeus ja oikeudenkäyttö ovat muilla aloilla valtioiden sisäisiä asioita.
McCartinin mietintö (A5-0396/2000)
Arvoisa puhemies, vaikka en löydäkään enää muistiinpanojani, muistelisin äänestäneeni sitä McCartinin mietintöä vastaan, jossa käsitellään maataloutta ja maitojauhetta.
Puhun siitä mielelläni tässä yhteydessä paitsi siksi, että aion toimia päättäväisesti sen hyväksi, että todella autettaisiin maanviljelijöitä, joita ei tässä asiakirjassa suojella tarpeeksi, mutta ennen kaikkea siksi, että haluan kiinnittää huomiota siihen, että maitojauheen ja yleensä maidon osalta Italiassa on näinä päivinä maailmanloppu käsillä.
Paitsi että ikävä kyllä puhutaan hulluista lehmistä, eilisestä lähtien on puhuttu myös "hullusta maidosta".
Sanotaan, että hullun lehmän tauti saattaa ehkä tarttua maitoa juomalla.
Tällaista puhuvat tekevät todella anteeksiantamattoman teon, ja olisi hyvä, jos Euroopan unioni puuttuisi asiaan sanomalla, että maito ei ole hullu vaan hyvä juoma.
. (PT) Mietinnössä arvioidaan erittäin ristiriitaisesti yhteisen maatalouspolitiikan eri osa-alueita.
Niinpä siinä otetaan esimerkiksi kantaa tavalla, joka ilmentää tiukasti talousarvion puitteissa pitäytyviä näkemyksiä silloin, kun siinä iloitaan yhteisen maatalouspolitiikan uudistamisesta maataloushintojen ja tuotannon ylijäämien vähentämisen avulla ja vaaditaan korvauksien lisäpienennyksiä ilman, että siinä mainittaisiin sanallakaan tämän vaikutuksia maanviljelijöiden tuloihin.
Toisaalta siinä edistetään yhteisrahoitusta, eli yhteisen maatalouspolitiikan kulujen kansallistamista uudelleen, minkä periaatetta me vastustamme.
Mietinnössä pidetään myönteisenä myös sitä, että komissio on päättänyt arvioida laajasti maidon yhteistä markkinajärjestelyä ja noudattaa tiukasti tilintarkastustuomioistuimen mielipidettä, jonka mukaan kiintiöjärjestelmä ja kiintiöiden nostaminen Agenda 2000 -ohjelmassa aiotun mukaisiksi on asetettava kyseenalaiseksi. Samalla unohdetaan, että vaikka kiintiöiden myöntämisessä on esiintynyt lievää epäoikeudenmukaisuutta esimerkiksi Portugalin kohdalla, tämä järjestelmä turvaa yhä jonkinlaisen hinta- ja tulosuojan.
Sika-alan ja eläinten kulkutautien osalta mietinnössä päädytään arvioimaan ja tukemaan ehdotusta rahastojen luomisesta siten, että itse tuottajat tai muunkaltaiset vakuutusjärjestelmät antaisivat niihin panoksensa. Tämä on poikkeamista Garot'n mietinnössä jo esitetystä mielipiteestä, jossa kannatettiin sitä, että yhteisö rahoittaisi yhdessä näitä rahastoja.
Olen kuitenkin samaa mieltä esittelijän kanssa, kun hän ottaa esiin erittäin tärkeän kysymyksen peltokasvijärjestelmästä, jonka puitteissa tuet keskitetään suurille tuottajille ja vauraimmille alueille.
On tarpeen parantaa nimenomaan pientuottajien tilannetta siten, että koon perusteella jaettava tuki erotetaan muista.
On vaikea ymmärtää, miten esittelijä aikoo tukea pienviljelijöitä suunnittelemiensa toimien avulla.
Staesin mietintö (A5-0389/2000)
Puhemies.
Jäsen Fatuzzo, jos haluatte pysyä seisaallanne, niin jatkamme eteenpäin, sillä olette ainoa jäljellä oleva puhuja.
Arvoisa puhemies, jalkani väsyvät helposti, joten istuudun välillä.
Mitä tulee äänestysselitykseeni Staesin mietinnöstä, joka koskee talousarvion valvontavaliokuntaa ja erityisesti sitä, miten Bosnia ja Hertsegovinalle myönnetty tuki on käytetty, minun on sanottava, että olen tavannut tämän alueen eläkeläisten edustajia.
He pyysivät, että kehottaisin Euroopan parlamenttia - minkä teen nyt erittäin mielelläni - valvomaan, että tämä tuki päätyy jollakin tavalla tai ainakin osittain myös Bosnia ja Hertsegovinan ikäihmisille.
"Mutta emme me voi mennä valvomaan, mitä rahoillemme tapahtuu", vastasin hänelle.
"Ei, jäsen Fatuzzo, teidän on vaadittava, että näiden varojen käyttöä valvottaisiin myös niiden kohteessa.
Meidän eläkeläisten olisi saatava niistä pieni osa!"
Arvoisa puhemies, maatalousalalla on todellakin tilanjatkamiskriisi, kuten jäsen Parish kokeneena maanviljelijänä hyvin tietää.
Se, että kriisi on erityisen vakava jäsen Parishin kotimaassa, Yhdistyneessä kuningaskunnassa, on suoraa seurausta maan hallitusten 20 viime vuoden aikana toteuttamista politiikoista, ja voittaakseen kriisin Yhdistyneen kuningaskunnan täytyy tarkistaa Fontainbleaun sopimusten seuraukset Euroopan unionin taloudelle.
Ne ovat olleet tuhoisia maanviljelylle.
Lisäksi esittelijän, joka on konservatiivipuolueen jäsen, täytyy tehdä töitä oman puolueensa sisällä varmistaakseen, että hänen ehdotuksiaan tuetaan alahuoneessa.
Maissa, joissa alle 10 prosenttia väestöstä asuu nykyään maaseudulla, hallitusten on liian helppo sivuuttaa näiden alueiden tarpeet, ja tämän keskustelun viestin täytyy olla, että hallitukset asettavat näin maansa vaaraan.
.
Barbaarimaiset sotilaalliset hyökkäykset rauhan nimessä, vastenmieliset "rauhansopimukset", jotka sotilaallisella voimalla pakotettiin allekirjoittamaan, niitä seurannut vastenmielinen ja epäilyttävä taloudellinen "apu" muka rauhan jälleenrakentamiseksi: tässä ovat EU:n saavutukset Bosnia ja Hertsegovinassa, Kosovossa ja ylipäänsä Balkanilla, joka on jo vuosia saanut vaikeroida valtavien imperialististen sotilaallis-poliittisten etujen ja niiden Balkanilla pelaamien pelien vuoksi.
Parlamentin mietinnöstä tekee erityisen paljastavan tapa, jolla siinä käsitellään edellä mainittua rahoitusta ja osoitetaan EU:n veroa maksavien kansalaisten rahojen valvomaton ja peitelty tuhlaus paitsi humanitaarisiin rauhanjulistuksiin myös EU:n suurten etujen vakiinnuttamiseen NATOn protektoraatissa Bosniassa.
Sanat "väärinkäytökset", "viivästymiset", "myöhästyneet maksut", "miljoonien ecujen tuki laitteille, jotka eivät ole tukikelpoisia" ja "tuhlaus ja säännönvastaisuudet" toistuvat monta kertaa Staesin mietinnössä ja arvioissa.
Ne maalaavat tummasävyisen kuvan vallitsevasta tilanteesta ja paljastavat, kuinka tekopyhiä ovat "tuki kansalaisyhteiskunnalle" ja "demokratian palauttaminen".
Mikä olisikaan kuvaavampaa, kuin viitata mietinnön omaan huomioon "eturistiriidoista" korkean tason edustajan omassa virastossa?
Arvoisa puhemies, meille ei tule yllätyksenä, että ne, jotka haluavat "edistää" rauhaa köyhdytettyä uraania sisältävin pommein, kylväen kuolemaa ja tuhoa, eivät voi eivätkä halua toimia rauhantekijän tehtävässä.
Meitä ei yllätä se, että ne suuret taloudelliset edut, jotka kylvivät ja kiihottivat kansoja repiviä kiistoja, sekä virkailijat, jotka palvelivat näitä etuja, kuten kuuluisa Kouchner, tuhlasivat määrärahojen kultakaivoksen.
Me olemme kuitenkin yllättyneitä niiden johtavien tahojen kyynisyydestä ja tekopyhyydestä, jotka edelleen jatkavat puhumista tervehdyttämisestä sekä määrärahojen käytön parantamisesta ja oikeusvaltion palauttamisesta.
Yhteenveto synkästä todellisuudesta ei jätä sijaa epäilyksille eikä varsinkaan hyväuskoisuuteen tuudittautumiselle.
Kansat eivät ole ostettavissa, niiden tietoisuus ei ole kaupan, ja mitä enemmän yritätte kaunistella tilannetta, sitä kiivaampaa on kansojen vastarinta.
Vaikkakin Staesin mietintöön sisältyy monia oikeita toteamuksia ja ehdotuksia, emme äänestä sen puolesta, koska sen yleisnäkemykseen ei sisälly yhtään ajatusta imperialistisen läsnäolon vastustamisesta, ja sen ainoa huolenaihe on, kuinka asioita voitaisiin kaunistella niin, että kansojen olisi helpompi sulattaa ne.
Dell'Alban mietintö (A5-0359/2000)
Arvoisa puhemies, äänestin Dell'Alban mietinnön puolesta, mutta haluan korostaa, että tämä äänestysratkaisu antaa väärän kuvan - jonka haluan tässä oikaista - kannastani, sillä eläkeläisten puolueen edustajana vastustan ehdottomasti nyt jo yleistynyttä tapaa vaatia, että rakennerahastot ja Euroopan myöntämä tuki lisättäisiin kansallisiin tukiin.
Rakennerahastojen olisi siis oltava täydentäviä varoja: minä en ole tästä samaa mieltä.
Minusta Euroopan varojen ei missään tapauksessa pidä olla yhteydessä kansalliseen rahoitukseen ja politiikkoihin.
Euroopan varat eivät saa olla sidoksissa kansallisiin varoihin.
Eurooppa on eri asia kuin ne valtiot, joista se koostuu.
Arvoisa puhemies, haluaisin aluksi kiittää kollegaani Neil Parishia siitä, että hän on laatinut mietinnön, joka perustuu viljelijöiden todellisuuteen, siis todellisuuteen maaseudulla eikä Brysselin näkökulmaan.
Tämä tuo sinänsä mukanaan tärkeän osuuden maatalouspolitiikkaan.
Kun tarkastelemme nyt tilannetta, voi ihmetellä, onko vielä olemassa nuoria ihmisiä, jotka ovat tarpeeksi hulluja ryhtyäkseen Euroopan unionissa viljelijöiksi.
Tarvitsemme ihmisiä, jotka haluavat saada aikaan huippusuorituksia, itse asiassa viisijalkaisen lampaan, mutta ilman geneettistä muuntelua.
Vaikuttaa taistelulta tuulimyllyjä vastaan, kun näkee, mikä ihmisiä odottaa, ja kun samalla näkee, millaisiin suorituksiin nuorten viljelijöiden täytyy kyetä.
Jos tarkastelemme nyt pelkästään sitä - rajoitun omaan kotimaahani - että maitokarjanpidossa todellakin valvotaan nyt kaikkea ruohonkorresta siihen hetkeen saakka, kun maito on supermarketissa.
Näen, että peltoviljelijöiden ja puutarhurien on jo kauan täytynyt pitää täydellistä ympäristö- ja kuluttajakirjanpitoa ja että he tekevät sen myös hyvin motivoituneina.
Samalla meidän on todettava, että eläinten hyvinvointia koskevat vaatimukset ovat monissa Euroopan maissa maailman tiukimpien joukossa.
Euroopassa viljelijäksi haluava joutuu siis tekemään enemmän kuin nuoret viljelijät muualla maailmassa.
Hänen täytyy ottaa huomioon maisemaan ja kulttuuriin liittyvät säännöt.
Hänen täytyy noudattaa tiukimpia kuluttajasääntöjä ja toimittaa hyvin moninaisia tuotteita sekä alueellisesti että laadullisesti. Hänen täytyy pitää ensisijaisena vaatimuksena eläinten hyvinvointia, ja hänen täytyy olla vastuussa tuotteesta myös silloin, kun tuote on lähtenyt tilalta.
Nimitämme tätä huippu-urheilun kaltaiseksi yhteiskunnalliseksi yrittäjyydeksi.
Se vaatii yrittäjyyttä, rakkautta ympäristöön ja luontoon, yhteiskunnallista suuntautumista ja sinnikkyyttä.
Pelkästään jo tästä syytä olisi toivottavaa, että nuoriin viljelijöihin sovellettaisiin tulevaisuuteen suuntautuvaa erityispolitiikkaa.
Siinä voitaisiin käyttää esimerkiksi laatuun sekä maiseman- ja ympäristönsuojeluun kytkettyä palkintojärjestelmää, mutta olisi myös toivottavaa, että niiden vaatimusten rahoittamiseen, jotka viljelijöiden on täytettävä, sekä viljelijöiden ja kuluttajien markkina-aseman vahvistamiseen käytettäisiin, kuten muillakin talouden aloilla, ekolisämaksua, jota eivät maksa viljelijät vaan kuluttajat.
Euroopan unionin koko kilpailupolitiikassa on silmiinpistävää, että siihen kiinnitetään kyllä paljon huomiota, mutta että esimerkiksi elintarvikealalla ostajat, supermarketit, alkavat pikkuhiljaa olla monopoliasemassa ja että samalla maatilojen - pienen mittakaavan - markkinat ovat yhä sirpaleisemmat.
Tässä mielessä olisi toivottavaa, että sekä komission jäsen Monti että komission jäsen Bolkestein tarkastelisivat vielä kriittisemmin tätä alaa kilpailun kannalta.
Arvoisa puhemies, yksikään ihminen ei tule päivääkään toimeen ilman ruokaa, ja elintarvikkeet ovat ensimmäinen elämisen edellytys.
Tämä vaatii motivoituneita tuottajia.
Tämä tarkoittaa, että elintarvikkeet eivät ole pelkästään markkinat vaan että niihin liittyy myös kansanterveys, maaseutu ja luonto.
Lyhyesti sanottuna, jos ymmärrämme tämän, silloin tiedämme, että nuorten viljelijöiden täytyy olla tulevaisuudessa ikään kuin viisijalkaisia lampaita ja että he ansaitsevat siinä mielessä enemmän tukea tai poliittista tukea kuin he nykyisin saavat.
Heaton Harrisin mietintö (A5-0395/2000)
Arvoisa puhemies, Heaton-Harrisin mietintö, jonka puolesta äänestin, käsittelee Euroopan rahapoliittisen instituutin tehokkuutta ja siten myös euron tilannetta.
Minulla on ollut jo tilaisuus esittää tyytyväisyyteni Euroopan yhteisestä valuutasta, eurosta, sen viime viikkoina kohonneen kurssin vuoksi, mutta nyt haluan esittää päättäväisesti, että luotaisiin eurooppalainen pankki.
Katson, että EIP:n - Euroopan investointipankin - pitäisi olla lähempänä Euroopan kansalaisia myös pankkina ja luottolaitoksena.
Toivon siis, että tästä esityksestäni otetaan vaari.
. (FR) Heaton-Harrisin mietinnössä sotketaan kaksi asiaa.
Siinä kritisoidaan maltillisen palkkakehityksen nimissä erityisen palkkion maksamista osalle EKP:n työntekijöistä, ja se onkin täysin tuomittavaa.
Esittelijä kuitenkin moitti EKP:tä OLAFin (Euroopan petostentorjuntaviraston) toiminnan haittaamisesta.
Täten meille kerrotaan, että "Euroopan keskuspankki toteaa, että se ei salli Euroopan petostentorjuntaviraston (OLAF) toteuttavan sisäistä tutkimusta", että "ensimmäisessä kertomuksessaan parlamentille, neuvostolle ja komissiolle OLAFin valvontakomitea vaati oikeustoimien käynnistämistä kaikkia niitä yhteisön elimiä vastaan, jotka eivät ole panneet täytäntöön asetusta 1073/99 vuoden 1999 loppuun mennessä" ja että "12. tammikuuta 2000 komissio käynnisti Euroopan yhteisöjen tuomioistuimessa oikeustoimet Euroopan keskuspankin 7. lokakuuta 1999 tekemästä päätöksestä olla panematta täytäntöön parlamentin ja neuvoston asetusta 1073/1999".
Kaikki tämä on mielestämme erittäin vakavaa, ja kannatamme mietinnön kohtaa, jossa pahoitellaan ilmeistä ristiriitaa, joka vallitsee sen välillä, että EKP on julkisesti sitoutunut yhteistyösuhteeseen Euroopan petostentorjuntaviraston (OLAF) kanssa, ja sen välillä, että Euroopan keskuspankki on päättänyt, ettei se salli OLAFin toteuttaa sisäistä tutkimusta ennen kuin Euroopan yhteisöjen tuomioistuin on antanut tuomionsa.
Tästä syystä äänestämme Heaton-Harrisin mietinnön puolesta.
Bushill-Matthewsin mietintö (A5-0335/2000)
Arvoisa puhemies, en voi olla antamatta äänestysselitystä ystäväni Bushill-Matthewsin mietinnöstä, josta käytin jo puheenvuoron keskustelun aikana.
Nyt haluaisin kuitenkin kiinnittää huomiota siihen, että puoltava ääneni merkitsee myös kehotusta, että jäsen Bushill-Matthews tulevaisuudessa hyväksyisi esittämäni tarkistuksen, joka nyt valitettavasti hylättiin ja jossa esitettiin varojen myöntämistä pienille ja keskisuurille yrityksille, jotka ottavat tavakseen saattaa yhteen nuoren yrittäjän, joka on täynnä intoa ja työhaluja, ja ikääntyneen senioriyrittäjän, joka tietää ja osaa kaiken ja voi välittää osaamisensa eteenpäin, vaikka hänellä ei enää olekaan niin paljon halua työskennellä pitkään ja jolle tuottaisi tyydytystä siirtää nuorille kokemusperintönsä.
Kreikan kommunistisen puolueen parlamentaarikot äänestävät Bushill-Matthewsin mietintöä vastaan, koska mietinnössä ehdotetut konkreettiset "innovatiivisille ja työpaikkoja luoville pienille ja keskisuurille yrityksille (pk-yrityksille) tarkoitetut rahoitustukitoimenpiteet" liittyvät monopolien ja EU:n pk-yritysten vastaiseen yleispolitiikkaan, joka koostuu kolmesta tekijästä:
· Joidenkin harvojen keskisuurten ja suurten yritysten - Kreikan taloustietojen mukaan - valikoiva tukeminen tavoitteena niiden edelläkävijän roolin jäädyttäminen monopolien ympärille sekä pääomien tuotannon keskittymisprosessin vahvistaminen.
· Muiden pienten sekä keskisuurten yritysten ylivoimaisen enemmistön kilpailuehtojen huonontaminen tavoitteena omien menettelyjen vahvistaminen toista tietä.
· Edellisen lisäksi kaikissa EU:n pk-yrityksiä koskevissa ohjelmissa käy selvästi ilmi monopolipääoman tavoite jättää pk-yritysten taakaksi työpaikat, jotka niiden on pakko lakkauttaa, kun työväenluokan hyväksikäyttö lisääntyy teknologisen kehityksen siivittämänä.
Kyseisen tavoitteen onnistumismahdollisuudet ovat äärimmäisen pienet, koska se kompastuu kapitalistisen järjestelmän sisäiseen ristiriitaisuuteen.
Tärkeä on lisäksi huomio, joka liittyy eurooppalaisten ohjelmien vastaanottajiin, joita ovat yksittäiset yritykset eivätkä siis kaikki pk-yritykset.
Suurpääoma tietenkin tietää, että koko pk-sektoria tukeva politiikka synnyttäisi niille varteenotettavan vastustajan.
Niinpä edes niistäkään eurooppalaisista ohjelmatuista, jotka päätyvät pienille yrityksille, ei ole hyötyä, koska kapitalistisilla markkinoilla jokaisen pienen eristyksissä olevan yrityksen asema on erittäin heikko.
Joukko huomioita konkreettisten ohjelmien todellisesta luonteesta tukee edellisiä yleisluonteisia huomioita:
1.
Ehdot yrityksille, joihin nämä toimet on suunnattu (työntekijöiden määrä alle 250 ja liikevaihto alle 14 miljardia drakmaa), antavat oletettavasti suuryrityksille - luokiteltuna Kreikan taloustietojen mukaan - mahdollisuuden hyödyntää niitä.
Kreikassa käytännössä 91 prosenttia yrityksistä työllistää alle 4 henkilöä ja niiden liikevaihto jää alle 60 miljoonaan drakmaan.
Tästä näkökulmasta Euroopan parlamentin mietinnön huomio, että pienistä yrityksistä ei huolehdita, on perusteltu.
2.
Niiden pk-yritysten kokonaismäärä, joihin nämä toimet on suunnattu, on häviävän pieni verrattuna pk-yritysten kokonaismäärään EU:ssa. Tarkemmin sanoen tukea saa kaksivuotisella ohjelmakaudella 7 287 yritystä kokonaisuudessaan noin 15 miljoonasta pk-yrityksestä eli 0,05 prosenttia.
3.
Euroopan rahastoista myönnetty kokonaissumma on toivottoman alhainen eikä se vastaa käsitystä todellisesta pk-yrityksiä tukevasta politiikasta.
Kokonaisuudessaan on myönnetty 273 miljoonaa euroa (93,6 miljardia drakmaa) eli 18 euroa (6 170 drakmaa) yritystä kohti.
4.
Asiat ovat vieläkin huonommin tämän politiikan tuloksissa: lopulta kymmenientuhansien työttömien EU:ssa luotiin kokonaisuudessa 2 238 uutta työpaikkaa, jolloin yhden työpaikan hinnaksi muodostui 122 000 euroa (42 miljoonaa drakmaa)
5.
97:ää prosenttia niistä pk-yrityksistä, jotka hyötyivät näistä toimista, koskee ohjelmien kolmas haara, joka liittyy rahoitustakuihin, joista yritykset itse vastaavat kokonaisuudessaan.
Näin ollen on syytä ihmetellä, kuinka monimutkaista ja kallista menettelyä, jonka tulokset ovat niin heikot, voidaan esitellä EU:n poliittisena saavutuksena.
Mitä Kreikkaan tulee, sitä ei esiinny lainkaan näissä ohjelmissa, joten maahamme ei saatu mitään rahoitusta.
Näistä syistä äänestämme sekä kyseistä mietintöä että koko komission esitystä vastaan.
Äänestysselitykset ovat päättyneet.
(Istunto keskeytettiin klo 13.00 ja sitä jatkettiin klo 15.00.)
Rajatyöntekijöiden tilanne (jatkoa)
Esityslistalla on seuraavana keskustelu rajatyöntekijöiden tilanteesta.
Arvoisa puhemies, haluan ensin kiittää esittelijä Oomen-Ruijtenia erinomaisesta mietinnöstä.
Rajatyöntekijöiden ongelmia on yritetty useasti aiemminkin käyttää koko verolainsäädännön yhdenmukaistamisen lähtökohtana.
Esittelijä Oomen-Ruijten tietää kuitenkin, että rajatyöntekijät eivät muodosta puoltakaan prosenttia työvoimasta, että heidän ongelmansa vaihtelevat eri raja-alueilla ja että sen vuoksi tarvitaan erilaisia alueellisia ratkaisuja, jos rajatyöntekijöiden tilannetta halutaan parantaa.
Voin puhua omasta kokemuksestani, sillä olen kulkenut Tanskan ja Ruotsin väliä 25 vuotta.
Olemme nyt saaneet Kööpenhaminan ja Malmön välille sillan, ja kaikki olettavat, että rajojen ylittäminen lisääntyy voimakkaasti ja että näistä kahdesta kaupungista muodostuu suurkaupunkialue. Sen vuoksi vuonna 1997 alueella otettiin Tanskan aloitteesta käyttöön EU:n tukema periaate verottamisesta työntekomaassa.
Se merkitsee sitä, että ihmiset voivat asua Malmössä ja että heillä on mahdollisuus käyttää sairaanhoitopalveluja, lastenhoitopalveluja, saada koulutusta ja kaikkia muita palveluja, samalla kun he maksavat kaikki verot Tanskan valtiolle.
Tämä on täysin kestämätöntä, jos aiomme saada aikaan yhteisen Juutinrauman alueen.
Ruotsin poliitikkojen kannattama rajaverotuksen vaihtoehto noudattaa OECD:n mallia, jossa suositellaan, että vero maksetaan asuinmaahan.
Tämäkin periaate aiheuttaa kuitenkin ongelmia, koska veroilla rahoitetaan paljon muutakin kuin perheiden sosiaalinen hyvinvointi.
Meidän Juutinrauman alueen asukkaiden kannalta olisi todellakin parasta, jos maksaisimme kunnallisveroa sinne, missä asumme, ja valtionveroa sinne, missä käymme töissä.
Luulisin, että se lopettaisi verokeinottelun ja rajajuonittelun.
Tämäkin malli vaatisi kuitenkin jonkinlaista hienosäätöä täyden oikeudenmukaisuuden luomiseksi, sillä kyse on monimutkaisista asioista.
Sen vuoksi on ratkaisevaa, että kyseiset alueet luovat itse omat ratkaisunsa ja että lähtökohtana pidetään sitä perusperiaatetta, jonka mukaan rajatyöntekijöiden pitää maksaa veroa sinne, missä he saavat verovaroin kustannettuja palveluja.
Tämä on ainoa tapa saavuttaa pitkän aikavälin kestäviä ratkaisuja.
Juutinrauman kannalta tällainen periaate on aivan välttämätön, jos siitä halutaan muodostaa yhteinen alue.
Arvoisa puhemies, kun olen ilmaissut eläkeläisten puolueen edustajana lämpimät onnitteluni Piacenzan kaupungille, joka on sisällyttänyt omaan järjestyssääntöönsä Euroopan perusoikeuskirjan 25 ja 26 artiklan, jotka koskevat vanhuksia ja vammaisia, esitän näkemykseni Oomen-Ruijtenin mietinnöstä.
Hyväksyn tämän mietinnön sisällön erityisesti siltä osin, kuin siinä pyydetään tutkimaan kansallisiin lainsäädäntöihin tehtyjen muutosten vaikutuksia useassa eri jäsenvaltiossa työskennelleitä koskevaan asetukseen 1408 ja erityisesti siihen asetuksen osaan, joka koskee useissa eri jäsenvaltioissa työskennelleiden eläkkeiden maksamista koskevia sääntöjä.
Kyse on rajatyöntekijöiden ongelmista: tämä koskee toki Euroopan unionin työntekijöitä, mutta myös epäsuorasti niitä valtioita, jotka ovat assosioituneet asetukseen 1408, eli ETAa - Euroopan talousaluetta - ja siten Italiaa ja Sveitsiä.
Ikävä kyllä Italian hallitus on tulkinnut väärin Italian ja Sveitsin välistä yleissopimusta ja siihen perustuvaa asetusta, sillä se on tähän päivään asti maksanut eläkkeitä sekä Italiassa että Sveitsissä työskennelleille puolet puolesta -periaatteella, eli neljäsosan siitä summasta, joka kuuluisi maksaa, kuten italialaiset tuomarit, rauhantuomarit ja tuomioistuimet ovat todenneet.
Toivon, että Euroopan parlamentti puuttuu asiaan, jotta työntekijöiden ei aina tarvitse perätä oikeuksiaan oikeusteitse.
Arvoisa puhemies, rajatyöntekijöiden tilanne, jota tänään tarkastelemme, on kiperä ongelma Euroopan unionissa, eikä siihen ole vieläkään löydetty tyydyttävää ratkaisua.
Arvoisa komission jäsen, arvoisa puhemies, tässä tilanteessa unionin maiden reuna-alueilla asuvat ja työskentelevät henkilöt eivät nauti todellisuudessa siitä Euroopan yhdentymisestä, jota me puolustamme ja josta juuri heidän pitäisi ensimmäisinä hyötyä.
Meillä on parlamentissa tapana ylistää henkilöiden ja siten myös työntekijöiden vapaata liikkuvuutta.
Sille on kuitenkin yhä esteitä erityisesti verotuksen ja sosiaaliturvan alalla, mutta muitakin kysymyksiä on vielä avoimena.
Tilanne ei mielestäni ole aivan sopusoinnussa kaikkien niiden vapauden ja liberalismin periaatteiden kanssa, joita tarkastelemme ja joihin löydämme erittäin hyviä ratkaisuja, kun kyse on pääomien ja kauppatavaroiden vapaasta liikkuvuudesta.
Tämä on vakava este henkilöiden vapaan liikkuvuuden periaatteelle ja periaatteelle kansalaisuuteen perustuvan syrjinnän kieltämisestä.
Tämä mietintö on mielestäni hyvä muistutus aiemmista mietinnöistä.
Toivottavasti näitä muistutuksia ei kuitenkaan tarvita enää useita.
Meidän täytyy muistuttaa jäsenvaltioita niiden velvollisuuksista ja pyytää niitä toteuttamaan todellinen arviointi poliitikoista, joilla ne ylläpitävät sellaisia järjestelmiä, joilla on kielteisiä vaikutuksia rajatyöntekijöiden tilanteeseen.
Hyväksymme mietinnön yleisen lähestymistavan, mutta joidenkin tarkistusten ottaminen uudelleen mukaan laskee niitä kunnianhimoisia tavoitteita, joita meillä pitäisi olla.
Kahdenvälisten sopimusten, joita on esimerkiksi verotuksen tai sosiaaliturvan alalla, pitää todellakin noudattaa säädöksiä, eikä riitä, että niissä otetaan vain huomioon erilaiset määräykset.
Arvoisa puhemies, haluaisin lopuksi muistuttaa, että meidän pitäisi pyytää kunnollista tilannekatsausta vahingollisista tai jopa syrjivistä käytännöistä, ja tilannekatsauksen avulla pitäisi pystyä estämään petokset, joita nykyään harjoitetaan.
Odotamme neuvostolta tämänsuuntaisia suuntaviivoja.
Arvoisa puhemies, minäkin haluaisin kiittää esittelijä Oomen-Ruijtenia hänen valiokunta-aloitteisesta mietinnöstään.
Mielestäni on oikein, että parlamentti yrittää aktiivisesti vähentää rajatyöntekijöiden ongelmia.
Tiedän millaisia ongelmia esiintyy Etelä-Jyllannissa, jonka kohdalla huomiota on kiinnitettävä siihen, että alueen ihmisistä vain harvat asuvat yhdellä puolella ja työskentelevät toisella puolella Tanskan tai Saksan rajaa, ja se kuvaa mielestäni käytännön ongelmien suuruutta.
Sen vuoksi on mielestäni hyvä ajatus, että jäsenvaltioita kehotetaan arvioimaan jatkuvasti sitä, miten jäsenvaltioiden sosiaaliturvaa ja verotusta koskevan lainsäädännön muutokset vaikuttavat rajatyöntekijöihin, mutta me emme mielestäni voi määrätä hallituksia antamaan rajatyöntekijöille taloudellisia korvauksia lainsäädännön muuttamisen vuoksi.
Olisi parempi, jos olemassa olevien ongelmien lisäksi kiinnittäisimme enemmän huomiota niihin uusiin ongelmiin, joita voi syntyä.
Haluaisin myös tukea asetuksen 1408/71 yksinkertaistamista; kyse on erittäin laajasta ongelmanasettelusta, mutta tällä ongelmanasettelulla on paljon merkitystä monille ihmisille.
Arvoisa puhemies ja arvoisa komission jäsen, haluan esittää pari huomautusta tämän asian johdosta.
Aluksi haluan kiittää jäsen Oomen-Ruijtenia hänen tekemästään työstä.
Toiseksi se voidaan luonnollisesti katsoa erityisesti sosiaaliministerien neuvostolle ja osittain komissiolle, mutta ennen kaikkea sosiaaliministerien neuvostolle, osoitetuksi vetoomukseksi siitä, että tälle asialle pitäisi tehdä lopultakin jotakin erityisesti nyt, kun tiedämme, että tässä on kysymys työvoiman liikkuvuuden vapauttamisen välttämättömästä aloittamisesta koko Euroopassa.
Rajatyö on vapaata liikkuvuutta, ja se kasvaa todennäköisesti erityisesti ehdokasvaltioiden liittymisen seurauksena.
On kuitenkin vielä suuria ongelmia.
Kun tarkastelen ennen kaikkea kotimaatani ja joitakin sitä ympäröiviä maita - Belgiaa ja Saksaa - havaitsen, että eri ryhmittymät haluavat käyttää eri periaatteita.
Rajatyöntekijöiden parissa toimivat säätiöt puhuvat asuinmaan periaatteen puolesta, ammattiyhdistysliike puhuu työskentelymaan periaatteen puolesta, hallitukset itse puhuvat asuinmaan periaatteen puolesta ja niin edelleen.
Ongelma on kuitenkin saatava vihdoinkin ratkaistuksi, ja siksi emme halua tukea tiettyjä jäsen Oomen-Ruijtenin ehdottamia tarkistuksia, joissa pyritään osittain yhdistettyyn lähestymistapaan, ja ehdotamme, että työskentelymaan periaatetta pidettäisiin lähtökohtana ja että työskenneltäisiin niin sanotun eurooppalaisen sosiaalimallin parissa.
Arvoisa puhemies, haluan ensiksi kiittää tämän mietinnön esittelijää.
On hyvä, että emme unohda rajatyöntekijöitä ja heidän ongelmiaan.
Mietintö osoittaa jälleen kerran, että asetus 1408/71 tarvitsee perusteellista tarkistusta ja yksinkertaistamista, mistä neuvoston pöydällä on ollut esityksiä jo kaksi vuotta; voimme sen vuoksi vielä kerran pahoitella, että Nizzassa pidetyssä hallitustenvälisessä konferenssissa ei onnistuttu saamaan aikaan useampia enemmistöpäätöksiä.
Tanskalaiset sosiaalidemokraatit ovat pääasiassa samaa mieltä kaikesta siitä, mitä esittelijä sanoo, mutta minä olen hänen kanssaan aivan ja täysin eri mieltä, sillä hän pitää ongelmana sitä, että yhä useammat kansallisten sosiaaliturvajärjestelmien osat rahoitetaan julkisista varoista.
Asetuksessa 1408/71 kyse on sosiaaliturvajärjestelmien koordinoinnista eikä niiden yhdenmukaistamisesta, mikä on tärkeää todeta.
Haluaisin korostaa tätä, sillä juuri tällaiset argumentit ovat antaneet väärin perustein tuulta purjeisiin muutamille tanskalaisille EU:n vastustajille, jotka väittävät, että EU heikentää Tanskan hyvinvointia.
Muun muassa järjestäytyneet EU:n vastustajat pyrkivät määrätietoisesti estämään kaiken tällä saralla tapahtuvan työn.
Vaikuttaa siltä, että he unohtavat, että neuvoston puutteellisella toimintakyvyllä on todellakin joitakin seurauksia - seurauksia niille ihmisille, jotka työskentelevät rajojen yli, ja heidän perheilleen, joita jäytää epävarmuus.
Neuvoston puutteellinen toimintakyky johtaa todellakin myös siihen, että asioista päättävät tuomioistuimet eivätkä vastuulliset poliitikot.
Euroskeptikot puhuvat niin paljon demokratiasta, mutta demokratia edellyttää välttämättömien päätösten tekemistä, eikä se siten salli, että kansalaiset jätetään epävarmuuteen ja että poliitikoille kuuluva valta annettaisiin tuomioistuimille.
. (EN) Arvoisa puhemies, haluan ensimmäiseksi onnitella jäsen Oomen-Ruijtenia hänen erinomaisesta rajatyöntekijöiden tilannetta ja erityisesti näiden työntekijöiden kohtaamia sosiaalisia ja vero-ongelmia koskevasta mietinnöstään.
Haluan myös kiittää parlamenttia sen tuesta komission ehdotukselle laajentaa asetuksen 1408/71 kohderyhmää kattamaan kolmansien maiden kansalaiset ja ehdotusta nykyaikaistaa ja yksinkertaistaa kyseistä asetusta. Kiitän parlamenttia myös kannustavasta tuesta Eures-verkostolle.
Komissio yhtyy täysin huoliinne rajatyöntekijöiden kohtaamista ongelmista.
Siksi suhtaudunkin myönteisesti ehdotukseenne lähettää päätöslauselma neuvostolle.
Haluaisin nyt esittää lyhyesti komission kannan päätöslauselmassa esitettyihin asioihin.
Ensinnäkin, mitä tulee sosiaaliturvaan ja työmarkkinoihin, mietinnössä pyydetään komissiota järjestämään ennen tämän vuoden loppua jäsenvaltioille ja ehdokasvaltioille kansainvälinen konferenssi rajatyöntekijöiden tilanteesta.
Tämä on erinomainen ajatus, ja voimme hyödyntää Eures-verkoston kautta saamaamme kokemusta.
Tässä konferenssissa voitaisiin määritellä, mitkä ovat parhaat käytännöt ja aloitteet, joihin voitaisiin ryhtyä niin yhteisössä kuin kansallisella tasollakin. Lisäksi Euroopan parlamentti osallistuisi konferenssin järjestämiseen.
Lisäeläkkeiden koordinointimääräyksistä haluaisin muistuttaa teille, että komissio on sitoutunut sosiaalipolitiikan toimintaohjelmassaan ehdottamaan vuonna 2002 direktiiviä lisäeläkkeiden siirrettävyydestä.
Aloite täydentää tällä alalla jo olemassa olevaa direktiiviä, joka hyväksyttiin vuonna 1998.
Parlamentti osallistuu ehdotuksen laatimiseen, sillä se perustuu EY:n perustamissopimuksen 42 artiklaan ja sen hyväksyminen edellyttää yhteispäätösmenettelyä.
Voin lisäksi vahvistaa, että rajatyön laajuutta ja luonnetta koskeva tutkimus on jo suunniteltu tehtäväksi Euresin tuella vuonna 2001.
Tuen täysin sosiaaliturvavirastojen aloitteita, joilla ne lisäävät rajat ylittävää yhteistyötä terveydenhoitopalvelujen saannin helpottamiseksi, ja voin vakuuttaa teille, että komissio haluaa tukea tällaisia aloitteita ja edistää kokemusten ja hyväksi todettujen käytäntöjen vaihtoa.
Komissio oikeastaan tukee jo tällaista hanketta, joka koskee osan Belgiasta, Saksasta ja Alankomaista kattavan Euregio Maas-Reinin asukkaita.
Deckerin ja Kohlin tapausten päätösten seurauksista sanoisin, että yhteisön tuomioistuimessa parhaillaan käsiteltävissä uusissa jutuissa puidaan tärkeitä oikeudellisia kysymyksiä.
Nämä kysymykset koskevat sairaalahoitoa ja Alankomaiden terveydenhoitojärjestelmää.
Komissio odottaa näissä jutuissa tehtäviä päätöksiä, ennen kuin se ottaa asiaan kantaa.
Mitä tulee harjoittelijoiden, opiskelijoiden, vapaaehtoistyöntekijöiden ja tutkijoiden liikkuvuuden esteisiin, komissio on jo tehnyt aloitteen ja esittänyt ehdotuksen Euroopan parlamentin ja neuvoston suositukseksi opiskelijoiden, koulutuksessa olevien, nuorten vapaaehtoisten, opettajien ja kouluttajien liikkuvuudesta Euroopan yhteisössä.
Opetusasiain neuvosto hyväksyi yhteisen kannan tähän ehdotukseen 9. marraskuuta 2000.
Haluan kiittää parlamenttia sen tuesta tälle asialle, ja toivon, että parlamentti ja neuvosto voivat pian hyväksyä tämän suosituksen käytyään asiasta lopulliset keskustelut.
Direktiiviehdotuksesta, joka koskisi sellaisen rajatyön vaikutusta käsittelevän selvityksen laatimista, jolla jäsenvaltiot velvoitetaan tutkimaan lainsäädännön vaikutuksia rajatyöntekijöihin, haluan tehdä selväksi, että komission täytyy jo nyt varmistaa, että kaikki kansallisten lakien määräykset ovat yhteensopivia perustamissopimuksen ja yhteisön johdetun oikeuden kanssa.
Komissio tulee varmasti jatkossakin käyttämään perustamissopimuksen 226 artiklan mukaista valtaansa käynnistää määräysten rikkomisesta johtuva menettely sellaista jäsenvaltiota vastaan, joka ei ole noudattanut yhteisön oikeutta.
Ymmärrän kuitenkin, että ehdotetun direktiiviehdotuksen tarkoituksena on tarjota yleisluonteisempi sosioekonominen arviointi sellaisen kansallisen lainsäädännön seurauksista, joka on itsessään yhteisön oikeuden mukainen, mutta saattaa aiheuttaa vaikeuksia rajatyöntekijöille.
Komissio ei ole varma siitä, onko tällaisen lainsäädännöllisen välineen ehdottaminen tarpeellista.
Komission mielestä on hyödyllisempää vilkastuttaa rajat ylittävää yhteistyötä eri alueiden osapuolten välillä ja yhteisön tasolla, jotta voitaisiin ehkäistä kansallisen lainsäädännön kielteiset vaikutukset rajatyöntekijöihin.
Lopuksi kantani verotukseen.
Toisin kuin sosiaaliturvasta, henkilöiden verotuksesta ei yhteisössä ole mitään lainsäädäntöä.
Jäsenvaltiot pitävät todellakin tällä alalla tiukasti kiinni itsemääräämisoikeudestaan.
Tämä koskee erityisesti niiden oikeutta solmia kahdenvälisiä verotussopimuksia.
Näin ollen on hyvin epätodennäköistä, että komissio saisi jäsenvaltiot hyväksymään sellaisia toimia kuin mietinnössä esitettiin.
Nizzan sopimus ei valitettavasti tule muuttamaan tilannetta.
Kuten tiedätte, meidän kaikkien toiveista huolimatta verotusasioissa vaaditaan neuvostossa jatkossakin yksimielisyyttä.
Lisäksi mietinnössä esitetyt työssäkäyntimaassa tapahtuvaa verotusta koskevat suositukset tulevat jakamaan mielipiteet.
Oikeastaan vallitseva näkemys verohallinnoissa on, että oleskelumaa pystyy työssäkäyntimaata paremmin ottamaan huomioon veronmaksajien kokonaistilanteen.
Haluan viimeiseksi kiittää vielä kerran jäsen Oomen-Ruijtenia mielenkiintoisesta mietinnöstä ja korostaa, että komissio aikoo määrätietoisesti jatkaa ponnisteluja rajatyöntekijöiden ongelmien ratkaisemiseksi.
Kiitän teitä, arvoisa komission jäsen.
Keskustelu on päättynyt.
Äänestys toimitetaan huomenna klo 12.00.
Ympäristödirektiivit
Esityslistalla on seuraavana ympäristöasioiden, kansanterveyden ja kuluttajapolitiikan valiokunnan suullinen kysymys (B5-0556/2000) komissiolle PCB:tä/PCT:tä, luontotyyppejä ja nitraatteja koskevien direktiivien riittämättömästä täytäntöönpanosta.
Arvoisa puhemies, parlamentin ympäristövaliokunta on yhä huolestuneempi siitä, että me hyväksymme eurooppalaista ympäristölainsäädäntöä, mutta emme pane sitä kunnolla täytäntöön.
Suoraan sanoen uskomme, että ministerineuvosto, komissio ja Euroopan parlamentti johtavat väestöä harhaan.
Mielipidetutkimukset osoittavat, että enemmistö ihmisistä ajattelee, että ympäristöasiat ovat tärkeitä ja niitä pitäisi käsitellä Euroopan tasolla.
Hyväksymme lainsäädäntöä, joka vaikuttaa tyydyttävän tämän tarpeen.
Oikeastaan liian usein ympäristölaeista ei piitata, tavoitteita ei saavuteta, kertomuksia ei lähetetä ajoissa komissiolle eikä lakia rikkovia maita rangaista.
Tämän keskustelun tavoitteena on tuoda esiin, missä on epäonnistuttu, ja yrittää tehdä jotain näille asioille.
Ympäristövaliokunta on laatinut kolme kertomusta, kutsumme niitä Yhdysvaltojen kongressin mallin mukaan nimellä "insight report" (asiantuntijakertomus).
Kuulimme, että luontotyyppidirektiivi on jumissa ristiriitojen ja oikeudenkäyntien vuoksi.
PCB-direktiiviä kuvaa se, etteivät jäsenvaltiot ole pystyneet tarjoamaan olennaisen tärkeitä luetteloita niiden hallussa olevista varastoista.
Nitraattidirektiivi oli todennäköisesti alusta lähtien virheellinen, ja kaikki maat, paitsi Tanska ja Ruotsi - tietenkin - on haastettu yhteisön tuomioistuimeen siitä, etteivät ne ole panneet sitä täytäntöön.
On erittäin todennäköistä, että näitä puutteita löytyy koko EU:n ympäristöoikeuden kirjosta.
Mitä asialle voidaan tehdä?
Ensinnäkin toivomme, että komissio osoittaa riittävästi varoja ympäristöohjelmaan, jota maailma kärsimättömänä odottaa, jotta voidaan selvittää, mitä lainsäädännölle on tapahtunut.
Olisi mielenkiintoista kuulla komission jäseneltä suunnilleen, kuinka monta ihmistä hänen pääosastossaan vastaa tästä suhteessa niihin, jotka valvovat uuden lainsäädännön käyttöönottoa.
Lisäksi tarvitaan paljon enemmän rehellistä keskustelua - sekä kansallisella että EU:n tasolla - säädösehdotuksissa esitettyjen tavoitteiden saavuttamisen todellisista mahdollisuuksista.
Pelkäämme pahoin, että jäsenvaltiot hyväksyvät liian usein ympäristölakeja sen takia, että se antaa hyvän vaikutelman ja niiden vastustaminen tai rajoittaminen ei olisi poliittisesti viisasta.
Jos nämä maat eivät pysty toteuttamaan sitä, mihin ne ovat sitoutuneet, ne oikeastaan vahingoittavat vihreää aatetta.
Jos esimerkiksi Saksalla ja muilla mailla on vaikeuksia luontotyyppidirektiivin kanssa, niin miksemme kuulleet siitä enemmän silloin, kun direktiiviä käsiteltiin parlamentissa?
Entä äänestikö Saksan hallitus alun perin tätä direktiiviä vastaan?
Täytyyhän puhdistuslakien kustannukset tietenkin ottaa huomioon, kun lait hyväksytään.
Hyvä esimerkki tästä on yhdyskuntajätevesidirektiivi, jota Brysselin hallituksella ei ole varaa noudattaa.
Epäilemme, että kansallisia päästörajoja koskeva direktiivi kokee saman kohtalon.
Kolmanneksi haluamme, että jäsenvaltiot kehittävät sellaiset infrastruktuurit, joiden avulla kaikki nämä valtiot pystyvät toimeenpanemaan seurantatyön, joka on osa useiden täällä hyväksyttyjen EU-direktiivien kunnollista täytäntöönpanoa.
Kollegani ja minä petyimme suuresti siihen, ettei neuvosto katsonut voivansa hyväksyä ehdotustamme muuttaa ympäristötarkastuksia koskeva suositus direktiiviksi.
Emme pyytäneet EU:n tarkastuslaitoksen perustamista, vaan ainoastaan, että jäsenvaltioiden pitäisi saattaa kansalliset tarkastuslaitoksensa yhteisen korkean vaatimustason tasalle.
Aiomme ottaa asian uudelleen esiin kahden vuoden kuluttua, kun asiaa taas käsitellään.
Neljänneksi haluamme, että komissio saattaa jäsenvaltiot entistä nopeammin tuomioistuimen eteen, kun ne rikkovat yhteisön oikeutta.
Viime viikolla Kreikan hallitus - jolla ei oikein olisi varaa tällaiseen - maksoi toisen maksuerän yli kahden miljoonan euron sakosta, jonka se sai siitä, ettei se noudattanut yhteisön tuomioistuimen päätöstä jätteiden kuljettamisesta Kreetalle.
Tämä tapahtui 13 vuotta sen jälkeen, kun komissio sai ensimmäisen valituksen tästä jätteiden kuljettamisesta, ja jopa 19 vuotta sen jälkeen, kun asianomainen direktiivi oli tullut voimaan.
On aivan järjetöntä, että köyhä valtio joutuu palauttamaan rahoja Brysseliin, mutta on yhtä järjetöntä, että tapauksen käsittely kesti näin kauan.
Haluan lopuksi sanoa, ettei parlamenttia pelotella tai harhauteta sillä, että Euroopan parlamentin pitää keskittyä säädösten hyväksymiseen eikä niiden toteuttamiseen.
Ympäristöasiain neuvosto ilmeisesti jossain määrin ihmetteli ja jopa paheksui sitä, että olimme astuneet sen reviirille ja että aioimme suhtautua ympäristötarkastuksia koskevaan suositukseen hyvin vakavasti.
Kaikkihan me tiedämme, että nimenomaan parlamentin jäsenet vastaanottavat kritiikkiä täytäntöönpanon puutteellisuudesta.
Kansalaisilla on tapana valittaa meille eikä ympäristöasiain neuvostolle.
Euroopan kansalaisten ja heidän ympäristönsä edun vuoksi aiomme jatkaa tämän asian edistämistä emmekä anna periksi.
. (EN) Arvoisa puhemies, haluan ensimmäiseksi kiittää jäsen Jacksonia tärkeiden kysymysten esittämisestä.
Muistuttaisin kaikille Euroopan parlamentin jäsenille, että yhteisön oikeuden täytäntöönpanoon kuuluu sekä direktiivien siirtäminen kansalliseen lainsäädäntöön että niiden soveltaminen yksittäisissä päätöksissä.
Siihen sisältyy myös muiden velvoitteiden täyttäminen, kuten ohjelmien hyväksyminen, nimitysten tekeminen ja seuranta.
Ongelmat, joihin ympäristövaliokunta on törmännyt näissä kolmessa kertomuksessa, eivät todellakaan rajoitu mainittuihin kolmeen direktiiviin, vaan ne koskevat kaikkia yhteisön ympäristödirektiivejä.
Komissio ja etenkin ympäristöasioiden pääosasto tuntevat nämä ongelmat ja ovat jo jonkin aikaa pyrkineet parantamaan suorituksia tällä alalla, ja voin vakuuttaa teille, että kun komissio keskustelee ensi viikolla kuudennesta ympäristöohjelmasta, täytäntöönpano tulee olemaan tärkeä osa ohjelmaa.
Meillä on käytössämme useita välineitä täytäntöönpanon parantamiseksi.
Voimme esimerkiksi jakaa tietoa antaaksemme ajanmukaisemman kuvan tilanteesta, ja tiedän, että olemme myös lähettäneet joitakin näistä kertomuksista ja vuosikatsauksista parlamentille ja että voimme lisätä median kiinnostusta asiaan.
Voimme kehittää välineitä, joilla edistetään täytäntöönpanon etenemisen analysointia ja arviointia.
Voimme ryhtyä oikeudellisiin toimiin täytäntöönpanon varmistamiseksi.
Vuodesta 1997 lähtien on toteutettu erityisiä aloitteita useilla rintamilla, näihin kuuluvat muun muassa ympäristövahinkovastuu, jossa aloitteilla painostetaan jäsenvaltioita noudattamaan olemassa olevia sääntöjä ja asetuksia, valitus- ja tutkintamenettelyt, joiden toteuttamiseen kansallisella tasolla olemme osallistuneet neuvoa-antavassa roolissa; oikeussuoja, tuomarien koulutus - mikä on tärkeää sikälikin, että se liittyy opetukseen - sekä tämän ympäristölainsäädännön täytäntöönpanoa koskevan vuosikatsauksen julkaiseminen.
Olemme myös pyrkineet luomaan selkeän yhteyden direktiivien täytäntöönpanon ja yhteisön yhteisrahoituksen välille, mikä on osoittautunut tehokkaaksi keinoksi, sekä lujittamaan siteitä LIFE-rahoitusvälineeseen, sillä jäsenvaltioille tulee paineita, kun ne huomaavat, että asetusten noudattamatta jättäminen vaarantaa rahantulon.
Pidimme viime toukokuussa ensimmäisen niin sanotun "nimeä ja häpäise" -harjoituksen uimavedenlaadusta.
Järjestämme seuraavan tämän vuoden maaliskuussa, ja aion jatkaa tätä käytäntöä, ja kirjata tulostauluun, kuinka hyvin jäsenvaltiot panevat täytäntöön yhteisön lainsäädäntöä.
Kuten jäsen Jackson kertoi, Euroopan parlamentti ja neuvosto sopivat aivan viime viikolla suosituksesta, jolla määritellään vähimmäisvaatimukset jäsenvaltioiden ympäristötarkastuksille.
Näillä kaikilla tavoitteilla pyritään lisäämään yhteisön oikeuden ja ympäristölainsäädännön tuntemusta ja noudattamista.
Myönnän toki, että paljon on vielä tekemättä.
Meidän täytyy etsiä uusia keinoja parantaa ympäristölainsäädännön siirtämistä ja soveltamista.
Meidän pitää esimerkiksi kasvattaa väestön osallistumista paikallisella ja alueellisella tasolla.
Väestön valveutuneisuuden parantaminen näillä tasoilla johtaisi tarkempaan valvontaan ja ympäristölainsäädännön tehokkaamman täytäntöönpanon vaatimiseen.
Meidän täytyy pysyä valppaina ja aktiivisina varmistaaksemme, että tilanne kohenee, ja haluan vahvistaa Euroopan parlamentille, että yksikköni ja minä olemme sitoutuneet täysin varmistamaan yhteisön ympäristölainsäädännön mahdollisimman laajan noudattamisen.
Käytän kaikkia käytössäni olevia keinoja, myös EY:n perustamissopimuksen 226 ja 228 artiklassa tai Euratomin perustamissopimuksen 141 ja 143 artiklassa esitettyjä määräysten rikkomisesta johtuvia virallisia menettelyjä, jotka voivat johtaa sakkojen määräämiseen määräyksiä rikkoville jäsenvaltioille.
Olisin erittäin iloinen, jos Euroopan parlamentti osoittaisi käyttööni lisää varoja ja henkilöstöä tätä tehtävää varten.
Tällä hetkellä noin 45-50 työntekijää työskentelee koko- tai osapäiväisesti täytäntöönpanon parissa, ja heitä tarvittaisiin tietenkin enemmän.
Mutta uskon myös, että jokaisen virkamiehen täytyy seurata uusien lakien täytäntöönpanoa.
Olen tehnyt alusta lähtien hyvin selväksi, että aion painottaa täytäntöönpanon merkitystä.
Tämä tarkoittaa, että tiedottamisen, yhdenmukaistamisen ja täytäntöönpanon pitää olla tulevaisuuden suuntaviivat.
Toivottavasti olette kanssani samaa mieltä siitä, että alamme edistyä täytäntöönpanon parantamisessa, ja jos komissio ja Euroopan parlamentti jatkavat ponnistelujaan ongelman esiin tuomiseksi ja sen korjaamiseksi, pystytään asiassa varmasti edistymään vielä tämän vaalikauden aikana.
Arvoisa puhemies, hyvät jäsenet, ympäristöasioiden ja kansanterveyden alalla Euroopan lainsäädäntömenettelyn pääasiallisena ongelmana ei ole kyvyttömyys laatia asianmukaista lainsäädäntöä.
Ongelmana on yhtäältä se, miten hitaasti direktiivit siirretään jäsenvaltioiden oikeusjärjestykseen ja toisaalta taas puutteet niiden soveltamisessa.
Nyt käytävässä keskustelussa käsiteltävät ympäristödirektiivit, jotka koskevat PCB:tä, nitraatteja ja luontotyyppejä, havainnollistavat tätä näkemystä.
Siitä, että hyväksyimme luontotyyppejä koskevan direktiivin ja loimme Natura 2000 -verkon suojellaksemme yhteisön kannalta merkittäviä paikkoja, ei ole juurikaan ollut hyötyä, kun komissio on odottanut vuodesta 1995 lähtien, että kaikki jäsenvaltiot esittäisivät lopullisen luettelon noista paikoista, samoin kuin asianmukaiset suunnitelmat, säännöt ja menettelytavat niiden hallitsemiseksi.
Samoin on käynyt PCB:tä koskevan direktiivin kanssa.
Siitä, että olemme kansanterveyden suojelun nimissä kieltäneet polyklooratut bifenyylit ja määränneet kaikki PCB:tä ja PCT:tä sisältävät laitteet puhdistettaviksi, ei ole ollut juurikaan hyötyä, kun viiden vuoden kuluttua jäsenvaltioiden suuri enemmistö ei ainoastaan ole ollut panematta direktiiviä täytäntöön, vaan se ei ole myöskään saanut aikaan kaikkein yksinkertaisinta asiaa: PCB:tä sisältävien laitteiden inventaarioluetteloita ja puhdistussuunnitelmia.
Kyse on siis siitä, ettei direktiivejä ole yleensä ottaen noudatettu ja siksi ne eivät ole näkyneet ympäristössä odotetulla tavalla.
Kyse on kuitenkin myös eräänlaisesta rankaisemattomuudesta.
Yhteisön kiistajuttujen käsittelyn hitaus ja se, että vilpillisiä jäsenvaltioita rangaistaan taloudellisesti vain harvoin, ovat antaneet kaksi kielteistä poliittista viestiä.
Niitä valtioita, joissa direktiiviä noudatetaan, ei kannusteta jatkamiseen, kun taas niissä valtioissa, joissa direktiiviä ei noudateta, ei tunneta painetta tapojen muuttamiseen.
Siksi on olennaista, että komissio, joka valvoo perussopimusten noudattamista, valvoo koko yhteisön lainsäädäntömenettelyn siirtämistä ja noudattamista julkistamalla kunkin jäsenvaltion panoksen ja varmistaen, että niitä, jotka eivät noudata lainsäädäntöä, rangaistaan esimerkinomaisesti.
Arvoisa puhemies, kuten jäsen Jackson erittäin hyvin toi esille, näiden kyseisen kolmen direktiivin täytäntöönpanoa koskevan analyysin tulokset ovat todella huolestuttavat.
Vaikka kyse on keskenään varsin erilaisista toimista, lopputulos on se, että suurimmassa osassa jäsenvaltioita konkreettinen täytäntöönpano on huomattavasti viivästynyt.
Tämä on vakava ilmiö, jonka on kunkin direktiivin teknisistä erityispiirteistä riippumatta saatava meidät pohtimaan tämän tilanteen taustalla olevia syitä.
Haluan korostaa tältä osin kahta seikkaa: toisaalta maissamme ympäristönsuojelu on heikosti integroitu erilaisiin alakohtaisiin politiikkoihin, ja se nähdään edelleen joukkona toimia, jotka toteutetaan jälkikäteen mahdollisten vahinkojen korjaamiseksi; toisaalta juuri tämän jälkijättöisen lähestymistavan vuoksi katsotaan usein, että direktiivien täytäntöönpanokustannukset ovat liian raskaat ja vailla todellista hyötyä, mihin on syynä myös jäsenvaltioiden käyttöön antamien välineiden vähyys.
Virhe on juuri se, että ympäristöinvestoinnit nähdään viime kädessä langetettuna velvoitteena, tarpeettomana lisäkustannuksena.
Ympäristö on kuitenkin tulevaisuutemme, emmekä voi sen suojelemisessa laskea pelkästään vapaaehtoisuuden tai tuomioistuimen antamien tuomioiden varaan.
Minäkin olen yhtä mieltä siitä, että jos viidennellä ympäristöohjelmalla on pääasiassa tähdätty alakohtaiseen lähestymistapaan ympäristöpolitiikassa, kuudetta suunnitellessamme meidän pitäisi sen sijaan ehkä kiinnittää enemmän huomiota siihen, että yhteiskunnalliset ja taloudelliset toimijat, kuten paikallisviranomaiset, saadaan sitoutumaan määritettyihin tavoitteisiin, jotta ympäristömme suojelusta tulee yhä kiinteämpi osa kokonaissuunnittelua.
Kuten päätöslauselmaesityksessämme toteamme, tässä yhteydessä on tärkeää varmistaa, että jäsenvaltioiden ympäristödirektiivien täytäntöönpanossa saavuttamista parhaista ja huonoimmista tuloksista tiedotetaan laajasti, myös Internetin välityksellä, jotta voidaan korostaa maiden erilaista panosta asiassa ja alistaa jäsenvaltioiden toiminta yleisen mielipiteen tuomiolle, sillä se on usein myös yhteisön tuomioistuimen tuomiota tehokkaampi keino.
Valvonnan ja erilaisten tilanteiden vertailemista koskevan työn helpottamiseksi minusta olisi myös vielä tärkeämpää toteuttaa entistä syväluotaavampia tutkimuksia ympäristöalan yleisistä indikaattoreista.
Ympäristönsuojelu ei tunne kansallisia rajoja, ja se on tyyppiesimerkki yhteisön toiminta-alueesta.
Myös tästä syystä ja sitäkin enemmän nyt jo lähellä olevan Keski- ja Itä-Eurooppaan laajentumisen vuoksi emme voi hyväksyä sitä, että päätöksiä, joita 15 jäsenvaltiota ja me teemme, ei panna täytäntöön.
Luonnonympäristö on yhteinen rikkaus, ja meidän ponnistelumme tavoitteiden saavuttamiseksi on voitava olla esimerkkinä ehdokasvaltioille, jotka suurin ponnistuksin pyrkivät kohentamaan usein todella kehnoksi päässyttä tilannetta.
Meistä jokaisen, niin yhteisön, kansallisten tai paikallisten toimielinten edustajan, mutta myös tavallisen kansalaisen, on tehtävä osansa tilanteen parantamiseksi.
Arvoisa puhemies, avustajani, Vikki Phillips, ojensi minulle juuri viestin, jossa lukee, että Tanska käyttää ympäristötarkastuksiin ja asianmukaisten arvioiden teettämiseen 15 kertaa enemmän rahaa kuin Kreikka.
Jos tämä on totta, niin jokin on pahasti pielessä, ja epäilen, ettei vika ole Tanskassa.
Tuen täysin suurinta osaa siitä, mitä ympäristövaliokunnan puheenjohtaja sanoi, vaikka olenkin hieman huolissani, sillä seuraava yhteisön tuomioistuimen sakko saattaa langeta Yhdistyneelle kuningaskunnalle uimavesidirektiivin noudattamatta jättämisestä siitäkin huolimatta, että viime vuosina on käytetty paljon rahaa ja nähty paljon vaivaa direktiivin ehtojen täyttämiseksi.
Haluan kuitenkin tehdä selväksi, ettemme saa käyttää joidenkin maiden epäonnistumista ympäristölainsäädännön noudattamisessa perusteena tavoitteidemme laskemiselle tai tukena väitteelle, että liika lainsäädäntö on epäkäytännöllistä.
Tuen täysin realistisuutta ja sen varmistamista, että uusi lainsäädäntö on mielekästä niin joka puolella Eurooppa kuin koko maailmassakin kohtaamamme ongelmat, ovat liian suuria tavoitteiden laskemiseksi.
Uskon myös, että Yhdistyneen kuningaskunnan viime vuosina tekemät ponnistelut luontotyyppidirektiivin täytäntöön panemiseksi todistavat selkeästi, että vika ei usein ole lainsäädännössä vaan poliittisen tahdon puutteessa, jota pitää syyttää siitä, ettei meidän kaikkien toivomia tavoitteita saavuteta.
Tuen voimakkaasti ajatusta komission jäsenen mainitsemasta tulostaulusta ja niiden jäsenvaltioiden nimeämisestä ja häpäisemisestä, jotka eivät onnistu vastaamaan parlamentin jäsenten, komission ja väestön odotuksiin.
Poliitikkona komission jäsen tietää hyvin, kuinka tärkeää on, että tieto esitetään tavalla, joka jokaisen Euroopan unionin toimittajan ja kenties muutaman poliitikonkin on helppo hyväksyä ja ymmärtää.
Kutsutaan sitä siis komission pieneksi punaiseksi kirjaksi, ei, kutsutaan sitä komission suureksi vihreäksi kirjaksi, vaikka sen sivuilla onkin muutama musta tahra.
Nimetään ja häpäistään jokaisen tilaisuuden tullen ja otetaan yleisö mukaan varmistamaan, että tämä ympäristölainsäädäntö pannaan täytäntöön ja että jäsenvaltiot kantavat vastuunsa.
Arvoisa puhemies, puheenjohtaja Caroline Jackson toi hyvin ilmi ympäristövaliokunnan jäsenten huolestuneisuuden, jota minun tapauksessani lisää vielä jäsenyyteni Euroopan parlamentin vetoomusvaliokunnassa.
Sinne saapuvista vetoomuksista 40 prosenttia tulee kansalaisilta, jotka ovat huolissaan luonnonympäristön säilymisestä.
Tavallisesti he viittaavat elinympäristöä koskevaan direktiiviin, ympäristövaikutuksia koskevaan direktiiviin, luonnonvaraisia lintuja koskevaan direktiiviin ja tiedonsaannin oikeudesta annettuun direktiiviin, joita todennäköisesti rikotaan eniten, sekä tänään käsiteltävinä olleisiin nitraatteja ja PCB:tä koskeviin direktiiveihin.
Goodwillin mietintö osoittaa, että jäsenvaltioiden tapauksia on käsiteltävinä yhteisön tuomioistuimissa; joidenkin tapausten käsittely on yhä avoinna ja vain kaksi jäsenvaltiota on kaikkien epäilysten ulkopuolella.
Myös Jonas Sjöstedt muistuttaa mietinnössään noita jäsenvaltioita siitä, että ne ovat toistuvasti rikkoneet elinympäristöä koskevaa direktiiviä.
Vetoomusvaliokunta tietää ja minä itse tiedän, että monta kertaa jäsenvaltiot eivät todellisuudessa joko vastaa ajoissa tai sitten ne - kuten Espanjassa sanomme, enkä tiedä onko sille hyvää käännöstä muilla kielillä - "puhuvat pyyn pyörryksiin".
Ja koska meillä valiokunnassa on kovin niukasti inhimillisiä voimavaroja, joilla meidän on jatkuvasti vastattava vetoomuksiin - eikä vain vetoomusten esittäjien itsensä vaan myös hallitusten vetoomuksiin - on työmme hyvin vaikeaa, arvoisa komission jäsen.
Meidän on ehdottomasti kunnioitettava oikeutta, jonka olemme itse laatineet, ja se osoittaa poliittisen tahdon puutetta, että jotkin jäsenvaltiot noudattavat lakeja, mutta toiset rikkovat niitä.
Tämä asettaa yritysten kilpailukyvyn kovin eri tasoille.
Mielestäni keskeisellä sijalla on kolme kysymystä.
Ensiksikin täällä jo sanottu seikka: Euroopan unionin rahastojen ehdonalainen käyttö; unionin rahastojen varoja ei saa antaa hankkeisiin, jotka rikkovat yhteisöoikeutta.
Toiseksi: on löydettävä riittävän tehokkaita rangaistuksia; se on erittäin kovaa (olen itse kotoisin alueelta, joka tarvitsee kovasti Euroopan unionin tukia), mutta vaikka avustusten jäädyttäminen onkin erittäin kova keino, niin jollei sitä käytetä, jäsenvaltiot eivät ymmärrä ottaa opikseen.
Lopuksi, arvoisa puhemies, on nopeutettava määräaikoja.
Mutta tiedän kyllä, että tämä riippuu yhteisön tuomioistuimista, se riippuu hallituksista ja meistä kaikista.
Arvoisa puhemies, näiden direktiivien tarkoituksena on ympäristönsuojelu.
Tämä tarkoittaa, että jäsenvaltiot eivät pelkästään saata direktiivejä osaksi kansallista lainsäädäntöä vaan todellakin myös panevat tämän kansallisen lainsäädännön täytäntöön.
Lisäksi tämä tarkoittaa, että täytäntöönpanon valvonnassa on tarkasteltava resurssien sijasta tavoitteiden saavuttamista.
Käytäntö valitettavasti osoittaa, että jäsenvaltiot eivät usein pane yhteisön direktiivejä täytäntöön oikealla tavalla.
Toimet, kuten noudattamisen valvominen käyttäen riippumattomia tarkastuksia, ovat välttämättömiä.
Ympäristötarkastusten osalta Euroopan parlamentti on yrittänyt kaikin tavoin järjestää tämän asian kunnolla.
Neuvottelujen tulos on kuitenkin sellainen, että sitovaa direktiiviä ei tule, koska neuvosto ja komissio eivät halua sellaista.
Jäsenvaltioiden tällaisen asenteen vuoksi pelkään, että tulevaisuudessa myös muiden direktiivien täytäntöönpanossa syntyy ongelmia.
Meidän täytyy vain tarkastella komission jäsenvaltioille esittämiä monia varoituksia, jotka ovat jo joissakin tapauksissa johtaneet rikkomusmenettelyyn.
Tämä tilanne saattaa muuttua laajentumisen myötä pahemmaksi, koska nykyiset jäsenvaltiot näyttävät väärää esimerkkiä.
Kun on kysymys tulkintaeroista, komission on tehtävä muutosehdotuksia täytäntöön pantavista säännöistä.
Näitä muutoksia ei ole tarkoitettu täydentäviksi tai pitemmälle meneviksi toimiksi, vaan niiden tulee parantaa nykyisten sääntöjen täytäntöön pantavuutta.
PCB-direktiivin osalta on myös kiinnitettävä huomiota varastoihin.
Jos niitä saa pitää vielä kauan, tämän direktiiviin vaikutukset antavat odottaa itseään hyvin pitkään.
Arvoisa puhemies, haluaisin aluksi yhtyä kaikkeen, mitä jäsen Jackson ja monet kollegoistani sanoivat, ja haluaisin keskittää huomioni joihinkin seikkoihin.
Niin kuin kaikki korostivat, lainsäädäntö on olemassa.
Ongelmana on tämän lainsäädännön sisällyttäminen kansallisiin lainsäädäntöihin ja täytäntöönpano.
Tarvitaan tietenkin poliittista tahtoa, mutta ennen kaikkea tämä riippuu teidän virastonne harjoittamasta valvonnasta, arvoisa komission jäsen.
Monesti, kun teille esimerkiksi tulee kanteita, älkää suhtautuko niihin vain aikaa vievänä kirjeenvaihtona, vaan ottakaa päättäväinen kanta ja ryhtykää painostamaan, että lainsäädäntö todellakin pantaisiin täytäntöön.
Ja jos on syytä mennä Euroopan yhteisöjen tuomioistuimeen, tehdään niin ja tarpeen vaatiessa määrätään sakko, niin jotakin saadaan aikaankin.
Jo nyt, kuten jäsen Jackson sanoi, maani maksaa joka päivä 20 000 euroa, ja toivon, että päättäjät siellä tulevat järkiinsä ja taipuvat hyvin nopeasti.
Haluaisin erityisesti kiinnittää huomionne direktiiviin 92/43, joka koskee Natura 2000 -alueita.
Meidän ei pidä kevein mielin sallia hankkeita näillä alueilla, koska direktiivin 6 artiklassa sanotaan, että suunnitelma pitää toteuttaa ainoastaan silloin, kuin ei ole vaihtoehtoisia ratkaisuja ja on olemassa pakottavia merkittävän julkisen edun syitä alueilla, jotka kuuluvat Natura 2000 -ohjelmaan.
Tässä yhteydessä muistutan jälleen kerran, että maani eräältä alueelta, Fthiotidasta, jossa kaikki vastustavat sillan rakentamista yli Maliakoslahden, jonka ympäristö- ja julkisten töiden ministeriö on itse merkille pantavasti sisällyttänyt Natura 2000 -alueisiin, on jätetty virastoonne kanteita, että Kreikan hallitus haluaa rakentaa sinne sillan, jolla olisi valtavat ympäristövaikutukset, vaikka on olemassa vaihtoehtoisia ratkaisuja.
Tässä asiassa aion seurata - ja olen iloinen puheessanne antamasta sitoumuksesta ja haluan toivoa, että sitoumus on todellinen - mitä tapahtuu kaikilla näillä Euroopan Natura 2000 -alueilla ja tietenkin myös Maliakoslahdella, jonne suunnitellaan siltahanketta, joka tuhoisi kokonaan yhden luonnonympäristön.
Arvoisa puhemies, haluan ensimmäiseksi kiittää komission jäsentä, valiokunnan puheenjohtajaa ja kollegoitani viisaista sanoista.
Puheet heijastavat myönteistä ja selkeää sitoutumista tämän vakavan ongelman ratkaisemiseen.
Tarvitsemme kuitenkin enemmän kuin pelkkiä sanoja, tarvitsemme tekoja, emmekä voi jättää kaikkea jäsenvaltioiden harteille.
Vaikka täällä olisi neuvoston edustajia - joita täällä ei näy olevan - vaikka he olisivat valmiita antamaan lausumia - mihin he eivät tunnu olevan valmiita - emme voisi jättää sitä heidän tehtäväkseen.
Tarvitsemme jonkinlaisen vahtikoiran, joka valvoo ja varmistaa, että lainsäädäntö pannaan täytäntöön.
Oma ympäristövirastomme ei valitettavasti tunnu olevan vielä tehtävänsä tasalla.
Elämme toivoen parempaa.
Mitä vaihtoehtoja meillä sitten on?
Mitä parlamentin jäsenet voivat tehdä?
No, nämä parlamentille tänään esitetyt kolme kertomusta ovat hyvä alku.
Ne nimeävät ja häpäisevät.
Niissä vaaditaan sakkorangaistuksia.
Niissä esitetään ehdotuksia lisäparannuksiksi.
Mutta niissä esitetään myös eräs asia, josta meidän täytyy keskustella parlamentissa.
Pääosin niissä sanotaan, ettei huonoa lainsäädäntöä olisi pitänyt koskaan sisällyttää asetuskokoelmaan.
Tämä opetus meidän täytyy painaa mieleemme.
Ehkä meidän pitäisi harkita, että tekisimme vähemmän mutta parempaa.
Olemme puhuneet asiasta, mutta emme ole tehneet niin.
Kun tulevaisuudessa laadimme parempia säädöksiä, niitä täytyy noudattaa.
Se, etteivät jäsenvaltiot ole onnistuneet panemaan täytäntöön lainsäädäntöä, kuten tyypillisesti PCB- ja PCT-lainsäädäntöä, on ajanut meidät äärimmäisen vakavan ongelman eteen, kun pysyvä myrkkykemikaali on saastuttanut pitkäksi ajaksi ravintoketjumme.
Tämä myrkkykemikaali kerääntyy hitaasti mutta varmasti ihmisten ravintoketjuun, ja sen määrä on jo nyt ylittänyt Maailman terveysjärjestön suositukset joissakin rasva-aineissa, kuten voissa, ja joissakin tapauksissa rasvaisissa kaloissa, kuten lohessa.
Myrkyt etenevät ravintoketjussa, ja näitä myrkkyjä alkaa jo kerääntyä lastemme elimistöihin Maailman terveysjärjestön suositukset ylittäviä määriä.
Jos emme ryhdy nopeasti järeisiin toimiin vastaavanlaiset ongelmat uhkaavat tulevia sukupolvia.
Tulevien sukupolvien tähden meidän täytyy jatkaa ponnisteluja.
Arvoisa puhemies, olen samaa mieltä kuin jäsen Jackson ja monet muut puhujat, jotka sanoivat, että jos lainsäädäntö on kerran olemassa, se täytyy myös silloin panna täytäntöön.
Olen myös jäsen Jackson kanssa samaa mieltä siitä, mitä hän sanoi nitraattidirektiivistä: "Se oli puutteellinen alusta alkaen."
Lainsäädäntö on ollut huonoa.
Kuinka on mahdollista pitää koko Euroopan unionissa Suomesta Italiaan sama karjatiheys hehtaaria kohti, jos pohjaveden nitraattipitoisuutena halutaan pitää 50 milligrammaa.
Kasvukausi on Suomessa luonnollisesti paljon lyhyempi kuin Italiassa, ja siten Italiassa voidaan pitää yleisesti ottaen enemmän karjaa hehtaaria kohti kuin Suomessa.
Minun puolestani kaikki maanviljelijät saavat pitää niin paljon karjaa kuin haluavat, jos he eivät ylitä tätä nitraattipitoisuuden 50 milligramman rajaa.
Sitten mittauksista. Kuinka on mahdollista, että komissio ei ole antanut selkeitä ohjeita siitä, kuinka täytyy mitata: miltä syvyydeltä, montako kertaa vuodessa ja miten otetaan huomioon kausivaikutukset?
Kaikki tällaiset asiat ovat vielä tuntemattomia, minkä vuoksi maittain ja kausittain esiintyy huomattavia eroja.
Kun nitraattipitoisuuksia mitataan, kuinka sitten on selvää, että pitoisuus muodostuu pelkästään eläinten lannasta.
Monet maanviljelijät käyttävät keinolannoitteita, mutta kuinka se mitataan?
Mikä on esimerkiksi vuotavien viemäreiden vaikutus?
Mikä on niiden suurten jokien vaikutus, jotka laskevat mereen eri maiden alueilla?
Nitraattisaastetta ei voi tulla pelkästään eläinten lannasta, ja on täysin kohtuutonta sanoa maanviljelijöille, että heidän täytyy vähentää päästöjä, kun emme tiedä, mistä muut nitraattisaasteet tulevat.
Olen samaa mieltä kaikkien niiden puhujien kanssa, jotka sanovat, että meillä täytyy olla hyvä ympäristöpolitiikka.
En kiistä 50 milligramman nitraattipitoisuutta pohjavedessä mutta haluan kuitenkin, että saadaan selkeät säännöt siitä, kuinka mitataan ja kuinka asia pannaan täytäntöön.
Arvoisa puhemies, olen laatinut mietinnön, jossa käsitellään elinympäristödirektiivin toteuttamista, ja olen saanut samalla sellaisen vaikutelman, että useat jäsenvaltiot eivät oikeastaan ymmärtäneet, millaisia velvollisuuksia direktiivin hyväksyminen aiheutti.
Jäsenvaltioissa ei ymmärretty, miten pitkälle menevä tämä direktiivi todellakin oli.
Tämä on yksi tärkeimmistä selityksistä sille, miksi toteuttaminen on edennyt niin hitaasti.
Se, että asiat etenevät hitaasti, ei kuitenkaan tarkoita, että mitään ei tapahdu.
Tällä alueella tapahtuu todellakin erittäin paljon, mutta ei niin paljon kuin haluaisimme.
Direktiivin kyseenalaistamisen yhteydessä on tärkeää muistaa, että saavutettu edistys on tärkeää, vaikka se tapahtuisikin hitaasti.
Luulen myös, että tämä selittää sen, miksi tarvittavia voimavaroja ei ole sijoitettu tiedotukseen ja vuoropuheluun, jota käydään niiden tahojen kanssa, jotka ovat suoraan tekemisissä näiden suojattujen alueiden kanssa, mikä myös aiheuttaa jossain määrin turhia konflikteja useilla alueilla.
Tässä olisi mielestäni paljon opittavaa.
Päävastuu, niin oikeudellinen kuin taloudellinenkin, on tietenkin jäsenvaltioilla, mutta on tärkeää, että EU:ssa ei vain säädetä lakeja ja kerätä rahastovaroja - mikä on luonnollisesti hyvä asia - vaan että levitämme tietoa myös useista hyvistä olemassa olevista esimerkeistä ja että käytämme taloudellisia varoja hyvän kehityksen kannustimina.
Nykyinen tilanne on erittäin vakava, erityisesti sen vuoksi, että biologisen monimuotoisuuden köyhtyminen on erittäin nopeaa.
Kehityksen suuntakaan ei näytä muuttuvan.
Työn on sen vuoksi jatkuttava, eikä direktiiviä saa nykytilanteessa muuttaa tai tarkistaa.
Arvoisa puhemies, on hienoa, että me parlamenttina käytämme myös valvontatoimivaltaamme ja että tarkastelemme direktiivejä, jotka saavat jäsenvaltioissa hyvin paljon arvostelua osakseen.
Jäsenvaltioissa esitetään hyvin paljon arvostelua, mutta myös Euroopan parlamentissa on pahasti jakaantunut.
Haluaisin esittää tänään huomautuksen parista direktiivistä.
Ensimmäinen on elinympäristödirektiivi ja toinen on nitraattidirektiivi.
Mitä yhteistä näillä kahdella direktiivillä on?
Yhteistä on se, että jäsenvaltiot ovat saaneet yhteisöltä laajat valtuudet osoittaa itse luonnonalueita, suojeltavia lajeja mutta myös - erityisesti nitraattidirektiivin osalta - herkkiä alueita.
Kuulen nyt Alankomaiden parlamentin alahuoneen jäsenten yhä useammin kysyvän, että mitä te oikein olette tehneet?
Ei yhteisö kuitenkaan ole määrännyt osoittamaan koko Alankomaita nitraatille herkäksi alueeksi, vaan Alankomaat on tehnyt sen itse.
Meidän tehtävänämme on sitten - myös joidenkin kollegojen hyvän avun ansioista - selvittää, kuinka voimme tehdä poikkeuspyyntöjen avulla vielä muutoksia esimerkiksi nitraattilainsäädäntöön, jotta tavoitteen, nitraatin vähentämisen, saavuttaminen kohtuullisella tavalla voitaisiin tehdä mahdolliseksi.
Tämä sama koskee myös elinympäristödirektiiviä.
Kun taas katselen tämän päivän draamaa, näen, että eräs rajat ylittävä teollisuusalue Aachenin ja Maastrichtin välillä halvaannutetaan ties monennenko kerran, koska siellä on havaittu pari hamsteria.
Nämä hamsterit kaapattiin sitten myös pian, koska tämän lajin suojelua ja säilyttämistä kannattava toimintaryhmä ajattelee, että kun se kaappaa hamsterit, se voi saada ne pariutumaan.
Väkisin pariutuminen ei onnistu edes eläinten tapauksessa.
Alankomaiden Raad van State on ties monennenko kerran pysäyttänyt maassa rajat ylittävän teollisuusalueen toiminnan.
Samalla jos tarkastellaan oikein perusteellisesti elinympäristödirektiiviä ja jos tulkitaan hyvin järjestelyä, joka koskee alueita, missä säilyttäminen on tärkeää, näin ei olisi tarvinnut tapahtua.
Meidän pitäisi toimia niin - siksi tuen elinympäristödirektiiviä koskevaa mietintöä samoin kuin varmasti myös nitraattidirektiiviä - että Euroopan komissio tekee täysin selväksi, ehkä myös selkeästi hollanniksi kirjoitettuna, mitä nyt voi tehdä ja mitä ei.
Periaatteista on sovittu, ja ne ovat hienot, mutta se tapa, miten jäsenvaltiot niiden puitteissa toimivat, on alle arvostelun.
Arvoisa puhemies, ympäristölainsäädännön vajavainen noudattaminen on suuri ongelma.
Meidän on tärkeää ilmaista tästä mielipiteemme lainsäädäntötyön osapuolena, mutta emme saa tehdä jäsenvaltioista liian helposti syyllisiä.
Meidän täytyy myös tarkastella tuottamamme lainsäädännön laatua ja luonnetta.
Unionista tulee yhä suurempi ja moninaisempi.
Meidän täytyy siis määritellä säännöt, jotka voivat menestyä erilaisissa kansallisissa kulttuureissa.
Siksi meidän ei mielestäni tarvitse olla näin yksityiskohtaisia.
Meidän täytyy olla hyvin tarkkoja siinä, millaisia tuloksia haluamme, mutta ei siinä, millä tavalla tulokset täytyy saavuttaa.
Siksi meidän mielestäni täytyy pitäytyä nitraattidirektiivin kohdalla tuloksessa, joka on korkeintaan 50 milligramman pitoisuus.
Jonkinasteinen joustavuus menettelyssä, miten tavoite saavutetaan, ei ole mikään ongelma.
Esimerkki hyvästä lainsäädännöstä on elinympäristödirektiivi.
Luonto on yhteistä perintöä, ja luonnonsuojelu on yhteinen tehtävä.
Ei ole mitään järkeä suojella lintuja yhdessä maassa, jos ne sitten ammutaan rajan toisella puolella toisessa maassa.
Elinympäristödirektiivissä asetetaan selkeä tavoite.
Menettely, miten tavoite saavutetaan, on melko vapaa.
Direktiivi ei ole yksityiskohtainen, mutta se antaa harkintapuitteet, jotka jättävät tilaa paikallisten tai alueellisten etujen tarkastelulle, ja juuri tällä tavalla meidän täytyy toimia, niin kauan kuin suojeltujen lajien ja niiden elinympäristöjen suojelun tulos pysyy tärkeimpänä asiana.
Luonnollisesti kylissä ja maaseudulla on puhjennut paljon konflikteja direktiivin soveltamisesta.
Väärästä soveltamisesta on esimerkkejä.
Selkeä tiedottaminen olisi hyödyllistä ja tarpeellista, mutta olen hämmästynyt siitä, kuinka monet kollegat pyytävät muuttamaan lintu- ja elinympäristödirektiiviä joidenkin elinympäristödirektiivin käsitteiden kehittämiseksi edelleen.
Tässä on silloin kysymys merkittävistä seurauksista, korvauksista ja merkittävästä yleisestä edusta.
Elinympäristödirektiivin voima on juuri sen joustavuus.
Direktiivi edustaa nykyaikaista tapaa suojella ympäristöä.
Ei tarvita mitään aitoja luontoon vaan tunnollista suhtautumista lajeihin ja luonnon rikkauteen.
Siksi minusta on ikävää, että jotkut kollegat lisäävät tilanteen sekavuutta antamalla ymmärtää tarkistuksessa, että nykyinen infrastruktuuri pitäisi poistaa tai että uudet suuret hankkeet ovat mahdottomia.
Arvoisa puhemies, hyvät parlamentin jäsenet, pidän erittäin myönteisenä sitä, että tämä aihe on tämänpäiväisellä esityslistalla.
Jäsen Jackson, suuret kiitokset tämän kysymyksen esittämisestä.
Vaikka te viittaattekin kolmeen Euroopan unionin konkreettiseen direktiiviin, haluaisin kuitenkin todeta, että tässä asiassa on kyse Euroopan unionin lainsäädännön jäsenvaltioissa tapahtuvaa täytäntöönpanoa koskevasta yleisestä ongelmasta.
Jos lähdetään siitä, että EU:ssa neuvosto ja parlamentti hyväksyvät direktiivejä ja asetuksia, oletetaan oikeastaan, että neuvosto - joka myös soveltaa näitä direktiivejä - panee ne vastaavasti täytäntöön jäsenvaltioissa.
Mitä kuitenkin tapahtuu?
Muodostuu kaksi leiriä.
Toisella puolella on Euroopan unioni, joka etsii vikoja jäsenvaltioista.
Toisella puolella ovat jäsenvaltiot, jotka haluaisivat siirtää ongelmat mielellään, ah, niin kaukaiseen Eurooppaan ja unohtavat siinä yhteydessä, että ne ovat Eurooppa ja siinä välissä komissio.
Arvoisa komission jäsen, te olette pyrkinyt erittäin ponnekkaasti siihen, että nämä lait pannaan määrätietoisesti täytäntöön Euroopan unionissa.
Se ei ole tietenkään niin yksinkertaista, ja mehän olemme toisinaan kritisoineet teidän menetelmiänne.
Voin osittain ymmärtää, että te olette toiminut niin.
Täytäntöönpanoa koskeviin ongelmiin on erilaisia syitä.
Yksi syistä nitraattidirektiivin kohdalla on mielestäni tieteellisten havaintojen sivuuttaminen, sillä yksi asia on varma: nitraattipitoisuuksia ei voida alentaa niin nopeasti kuin me olemme vaatineet.
Luonto ei yksinkertaisesti salli sitä.
Sitä vastoin luontotyyppidirektiivin kohdalla parlamentti nimesi viime vuonna hyvin selvästi direktiivin puutteet, nimittäin että direktiivi on osittain monimutkainen, osittain epäselvä eikä sitä voida panna siten täytäntöön jäsenvaltioissa.
Me olimme Toulousessa ja näimme, miten paikalliset kansalaiset yrittävät panna sitä täytäntöön.
He eivät kuitenkaan oikeastaan ymmärrä tilannetta.
He eivät tiedä, missä rajat kulkevat ja miten heidän on tarkoitus määrittää ne oikein.
Nämä ovat puutteita, jotka pitäisi ehdottomasti korjata!
Myös meidän on kuitenkin huolehdittava siitä, että direktiivejä leimaavat vähemmän utopiat ja enemmän parempi todellisuudentaju.
Jäsen Jacksonin kysymys sisältää oikeastaan kaiken, mikä meidän pitäisi ottaa huomioon. Siihen ei ole oikeastaan mitään lisättävää.
Me voimme ratkaista tämän ongelman nopeammilla sanktioilla ja lakien huolellisella laatimisella.
Haluaisin kuitenkin vielä huomauttaa, että myös jäsenvaltioissa on tapahduttava muutosta, sillä ympäristöministerit ovat toisinaan kaiketi liian arkoja edustamaan kotimaissaan täällä sopimiaan ajatuksia, jos se saattaisi johtaa konflikteihin.
Arvoisa puhemies, haluaisin ensin kiittää Jacksonia ja kolmea esittelijää, joiden laatimista mietinnöistä me tänään keskustelemme.
EU:n ympäristödirektiivien tehokas täytäntöönpano jäsenvaltioissa on tietenkin erittäin tärkeää kahdessa mielessä. Se on tärkeää osaksi ympäristönsuojelun kannalta - juuri siihenhän direktiivillä pyritään - mutta on myös erittäin tärkeää, että luottamus EU:n lainsäädäntötyöhön ei heikkene sen vuoksi, että jäsenvaltiot voivat viivytellä pitkään sen lainsäädännön täytäntöönpanossa, jota ne ovat itse olleet ajamassa läpi ministerineuvostossa.
Pidän sen vuoksi tärkeinä näitä kolmea mietintöä, joissa käsitellään EU:n lainsäädännön puutteellista täytäntöönpanoa jäsenvaltioissa.
Neuvosto on ollut hieman ärtynyt siitä, että parlamentti valvoo sen toimintaa, mutta olen sitä mieltä, että mietintöjen parissa tehty työ on paljastanut, kuinka lepsusti EU:n lainsäädäntöä on pantu täytäntöön useimmissa jäsenvaltioissa.
Mietinnöt ovat myös paljastaneet, miten hitaasti komissio ja tuomioistuimet ovat reagoineet lainsäädännön puutteelliseen täytäntöönpanoon.
Me kuulemme usein suuria puheita tulevaisuuden Euroopasta ja suurista eurooppalaisista visioista, myös parlamentin jäseniltä.
Me kuulemme monien hallitustenkin pitävän tällaisia puheita, mutta pohjimmiltaan kyse on siis siitä, että huolehditaan kapea-alaisista kansallisista eduista eikä niistä yhteisistä eduista, joiden puolesta olemme työskennelleet lainsäädäntötyön aikana.
On myös kiinnostavaa huomata, että EU:n päätöksiä noudatetaan todellisuudessa parhaiten niissä valtioissa, joita usein pidetään hieman pidättyväisinä ja hieman kriittisinä Euroopan yhteistyön tiettyjä osia kohtaan.
Ajattelen kaikessa vaatimattomuudessani muun muassa Pohjoismaita.
Olen iloisena kuunnellut komission jäsen Wallströmin mietintöihin tekemiä huomioita.
Olen varma siitä, että komission jäsen Wallström tahtoo varmistaa lainsäädännön laadun sen täytäntöönpanon mahdollistamiseksi sekä varmistaakseen sen tehokkaan seurannan.
Tarkoitan joka tapauksessa sitä, että parlamentin on tuettava tätä työtä mahdollisimman laajalti.
Arvoisa puhemies, hyvät parlamentin jäsenet, jäsen Jacksonin kysymys osoittaa: parhaistakaan laeista ei ole mitään hyötyä, jos niitä ei sovelleta oikein eikä ennen kaikkea valvota riittävästi.
Jäsenvaltiot eivät ole panneet esimerkiksi luontotyyppidirektiivin kohdalla omia päätöksiään täytäntöön.
Tämä pätee myös moniin muihin säännöksiin.
Kyse on tietysti myös tulevaisuudessa tarvitsemamme lainsäädännön laadusta.
Komissio vastaa kuitenkin lakien täytäntöönpanosta. Sen on myös tarkistettava, miten valvontaa on suoritettu paikan päällä.
Siinä yhteydessä se on puolestaan riippuvainen tiedoista, joita jäsenvaltiot sille antavat.
Minulla on se vaikutelma, että valvonta on todella vaikeaa, sillä komissio tarvitsee valvontaa varten tietoja ja raportteja, jotka jäsenvaltioiden on annettava sen käyttöön.
Aiemmin valitettiin usein sitä, että komissiolla on käytettävissään liian vähän henkilökuntaa ja varoja annettujen tietojen hyödyntämiseen valvontatehtäviensä yhteydessä.
Haluaisin siksi kysyä komissiolta, onko nykyinen kapasiteetti riittävä.
Meidän parlamenttina on kuitenkin kritisoitava muiden sijasta myös itseämme, sillä me vaadimme aina raportteja.
Tiedän, että komissiolla on tietysti erittäin paljon työtä raporttien hyväksymisessä ja tarkistamisessa, mikä sitoo joskus tarpeettomasti komission kapasiteettia ja voimavaroja.
Kaikkien osapuolten on siis pohdittava, mitä ne voivat tehdä paremmin.
Mielestäni komission pitäisi reagoida nopeammin, nimittäin sekä jäsenvaltioihin nähden että tarvittavien menettelyjen aloittamisesta yhteisöjen tuomioistuimessa aina sakkojen määräämiseen asti.
Vetoan samalla kuitenkin myös jäsenvaltioihin, että ne noudattaisivat paremmin velvoitteitaan, jotka koskevat täytäntöönpanoa, valvontaa ja komissiolle tiedottamista.
Ryhmämme vesialan puitedirektiivistä vastaavana henkilönä ja vielä keskeneräisen pohjaveden suojelua koskevan toimintaohjelman esittelijänä nitraattidirektiivi on minulle tietysti erityisen tärkeä.
Meidänhän on päätettävä huomenna puoliltapäivin Goodwillin mietinnöstä, josta olen jättänyt muutamia tarkistusehdotuksia.
Haluaisin pyytää kollegoita hyväksymään nämä tarkistukset. Sillä myös tässä on kyse jäsenvaltioiden vastuun lisäämisestä.
Pyydän teiltä siksi tukeanne!
Lopuksi haluaisin mainita vielä yhden asian, nimittäin jäsenehdokasvaltiot.
Me vaadimme eurooppalaisen lainsäädännön sisällyttämistä kansalliseen lainsäädäntöön niiltä mailta, jotka haluavat liittyä unioniin.
Jos jäsenvaltiot eivät kuitenkaan itse noudata eurooppalaista lainsäädäntöä eikä Euroopan komissio pysty puuttumaan siihen pontevasti, asiasta tulee arveluttava.
Jo tästä syystä mutta tietysti ensi sijassa ihmisten terveyden suojelemiseksi ja ympäristön suojelemiseksi vaaditaan mitä pikimmiten kaikkien vastuunkantajien radikaalia ajattelutavan muutosta. Tämä tehdään nyt selväksi mietinnöissä.
Arvoisa puhemies, olen erittäin kiitollinen, että kukaan puhujista ei ole toistaiseksi vaatinut ympäristödirektiivien löyhentämistä.
Jäsen Sjöstedt, kysehän ei ole nimittäin siitä, että köyhät jäsenvaltiot eivät olisi tienneet, mihin ne ryhtyvät.
Ja ne tietävät nyt myös aivan hyvin, että ne eivät noudata eurooppalaista lainsäädäntöä aivan yksinkertaisesti tietoisesti.
Ne haluavat voittaa aikaa, ja ne tietävät erittäin hyvin, että niille ei tapahdu mitään, sillä ennen kuin tuomioistuin ryhtyy toimiin ehtii kulua erittäin paljon aikaa.
Me olemme tilanteessa, jossa jäsenvaltiot kieltäytyvät erittäin tietoisesti omaksumasta eurooppalaista lainsäädäntöä, eikä parlamentin eikä neuvoston pitäisi hyväksyä sitä!
Sanottiin, että tähän syyllistyneet jäsenvaltiot pitäisi nimetä.
Häpeän, sillä myös Itävalta kuuluu niihin, jotka eivät ole noudattaneet luontotyyppidirektiiviä, mutta haluaisin myös esittää vastalauseen, arvoisa komission jäsen, sillä PCB-direktiivin kohdalla Itävalta ei ole hidastellut laisinkaan!
Me olemme tehneet tähän liittyen erittäin tunnollisesti kaiken, mikä oli tehtävä, nimittäin jo ennen kuin vastaava eurooppalainen direktiivi oli olemassa.
Meillä oli jo vuonna 1990 jätehuoltolaki ja vuonna 1993 halogenoitujen aineiden kieltämistä koskeva asetus.
Siltä osin meitä syytetään epäoikeudenmukaisesti.
Nitraattidirektiivin osalta Itävallan laiminlyönnit on nyttemmin korjattu. Me tiedämme kuitenkin erittäin hyvin, että nitraattidirektiivin täytäntöönpano oli erittäin ongelmallista kaikille jäsenvaltioille.
Keskeinen ongelma tässä oli se, että unionin laajoissa osissa oleva liian korkea eläintiheys aiheutti monissa maissa suuria ongelmia lannan levittämistä koskevan rajan noudattamiselle, joka on 170 kg nitraattia maatalouden hyötykäytössä olevaa pinta-alahehtaaria kohti.
Me olemme jatkossa ehkä vähemmän tekemisissä liian korkean eläintiheyden kanssa, sillä eläin, kidutettu ja rääkätty luontokappale puolustautuu parhaillaan.
BSE-taudin muoto, jonka kanssa me olemme nyt tekemisissä, on kaiketi kidutettujen eläinten eräänlainen kosto.
Meidän pitäisi ottaa oppia luonnosta: käyttäytykäämme niin kuin meidän pitäisi ja noudattakaamme itse säätämiämme lakeja.
. (EN) Arvoisa puhemies, haluan jälleen kerran kiittää kaikkia Euroopan parlamentin jäseniä heidän lausunnoistaan.
Olen täysin samaa mieltä suurimmasta osasta siitä, mitä olette sanoneet, lukuun ottamatta syytteitä omahyväisyydestä.
Muistuttaisin teille, että tämänhetkisistä valituksista 45 prosenttia - 700 valitusta - ja rikkomuksista 30 prosenttia - noin 400 - koskee ympäristöasioita.
Meillä on siis raskas taakka, ja teemme parhaamme, mutta katsomme samalla tulevaisuuteen.
Siksi meidän pitää mielestäni miettiä uusia välineitä ja tapoja, joilla saamme enemmän aikaan.
Jäsen Sacconi sanoi, että tarvitsemme hyviä esimerkkejä siitä, millaista taloudellista hyötyä voi saada ympäristölainsäädännön noudattamisesta.
Sen hyväksi voisimme tehdä enemmän.
Voisimme tehdä enemmän indikaattoreiden suhteen, sillä tarvitsemme mittapuun.
Meidän täytyy arvioida paremmin ympäristölainsäädännön noudattamisen tuloksia.
Toimintamme on kaikkein tehokkainta, kun yhteistyö elinten välillä on hyvää ja tehokasta, vaikka emme kielläkään, että vastuu on jäsenvaltioilla.
Niiden täytyy tarjota meille vastauksia ja tietoa.
Emme pysty lähettämään henkilökuntaa tarkistamaan tilanteen kaikissa jäsenvaltioissa.
Emme pysty siihen, ellette te osoita minulle 500:aa uutta työntekijää.
Meidän täytyy nykyaikaistaa lainsäädäntöä.
Täällä sanottiin, että tarvitsemme vähemmän mutta parempia säädösehdotuksia.
Olen samaa mieltä.
Helpoin keino on määritellä raja-arvot, esimerkiksi 50 milligrammaa nitraatteja juomavedessä.
Mutta tätä keinoa ei voida soveltaa luontotyyppidirektiivin kaltaisissa direktiiveissä, joiden kohde on laajempi.
Ei ole sattuma, että luontotyyppidirektiivi ja nitraattidirektiivi valittiin esimerkeiksi huonosta täytäntöönpanosta, sillä ne ovat hyvin laajakantoisia.
Ne ovat kunnianhimoisia direktiivejä, ja joissakin tapauksissa se tarkoittaa, että jäsenvaltioiden täytyy tarkistaa perusteellisesti niiden maanviljelykäytännöt.
Tämän olemme kuulleet joiltakin jäsenvaltioilta.
Sitä ei saisi pitää oikeutuksena, vaan selityksenä sille, miksi nämä direktiivit on otettu esimerkeiksi puutteellisesta täytäntöönpanosta.
Olen täysin samaa mieltä jäsen Sjöstedtin kanssa siitä, ettei vika ole siinä, etteivät nämä direktiivit ole riittävän hyviä tai kunnianhimoisia.
Ne ovat laajakantoisia, ja niillä on jäsenvaltioille sellaisia seurauksia, joita ne eivät ehkä tulleet ajatelleeksi, kun direktiiveistä päätettiin.
Emme saa antaa nyt periksi, meidän täytyy jatkaa, sillä alamme vihdoinkin nähdä tuloksia.
Eräs tehokas asia, jonka olemme tehneet, on yhteyden luominen yhteisön rahoituksen ja ympäristölainsäädännön noudattamisen välille.
Meidän täytyy hyödyntää tätä.
Voimme tehdä enemmän opetuksen ja tiedottamisen alalla.
Olemme aloittaneet sensuuntaisia toimia.
Lähetämme asiantuntijoitamme jäsenvaltioihin tai pitämään seminaareja, joissa he kertovat jäsenvaltioille, miten direktiivit pannaan parhaiten täytäntöön.
Pyrimme käyttämään kaikkia mahdollisia välineitä täytäntöönpanon parantamiseksi.
Laajentuneessa ja monimuotoisemmassa Euroopassa selkeistä ja oikeudellisesti sitovista tavoitteista sekä opetuksesta ja mittaus-, valvonta- ja laskentatuloksista tulee yhä tärkeämpiä.
Toivon, että Euroopan parlamentti tukee ja auttaa meitä pyrkimyksissämme parantaa yhteisön ympäristölainsäädännön täytäntöönpanoa.
Ilmoitan vastaanottaneeni työjärjestyksen 42 artiklan 5 kohdan mukaisen päätöslauselmaesityksen.
Keskustelu on päättynyt.
Äänestys toimitetaan keskiviikkona klo 12.00.
Nuorten viljelijöiden tilanne
Esityslistalla on seuraavana Parishin laatima maatalouden ja maaseudun kehittämisen valiokunnan mietintö (A5-0357/2000) nuorten maanviljelijöiden tilanteesta ja tulevaisuudennäkymistä Euroopan unionissa (2000/2011(INI)).
Arvoisa puhemies, komission jäsen Fischler, hyvät parlamentin jäsenet, minulla on ilo esitellä teille tänään maataloutta käsittelevän valiokunnan mietintö nuorten viljelijöiden tilanteesta ja tulevaisuudennäkymistä Euroopan unionissa.
Kuuluin itse 20 vuotta sitten Englannin Somersetin kreivikunnassa paikalliseen nuorten viljelijöiden järjestöön.
Nuorten viljelijöiden oli jo tuolloin vaikea jatkaa viljelyä sukutilalla tai aloittaa toiminta tällä alalla.
Nykyään tilanne on vielä vaikeampi, ja alalle tulevien nuorten viljelijöiden määrä on romahtanut.
Olemme tulleet tilanteeseen, jossa meidän on pakko ryhtyä toimiin tämän määrän laskun pysäyttämiseksi.
Tämä ei ole tärkeää ainoastaan maanviljelylle, vaan myös maaseutumme nykyisten rakenteiden suojelemiseksi.
Kaikkein vähiten haluamme, että maaseutu tyhjenee ja että sen vihreitä ja kauniita maisemia, joita pidämme itsestään selvänä asiana, ei enää hoideta kunnolla.
Haluan tässä yhteydessä kiittää eurooppalaista CEJA-järjestöä (Euroopan nuorten viljelijöiden neuvostoa) avusta ja yhteistyöstä tämän mietinnön laatimisessa.
Sain tilaisuuden tavata nuoria viljelijöitä viidessä jäsenvaltiossa, ja se auttoi minua ymmärtämään paremmin ja laajemmin niitä käytännön tapoja, joilla alan nuoria viljelijöitä voitaisiin auttaa.
Haluan kiittää myös komission jäsen Fischleriä tuesta ja suhtaudun myönteisesti myös lausuntoehdotukseen, jonka alueiden komitea laati mietinnöstä, sillä se aikoo laatia kertomuksen nuorista viljelijöistä.
Viimeisenä vaan ei vähäisimpänä kiitän Ross Gordon Consultantsia, joka teki erinomaisen tutkimuksen nuorten viljelijöiden viimevuotisesta tilanteesta Euroopan unionissa, ja tästä julkaisusta oli paljon apua tänään käsiteltävän mietinnön laatimisessa.
Mietinnössä esitetään sarja ideoita ja tapoja, joilla nuoria viljelijöitä voidaan auttaa toiminnan aloittamisessa tai sen jatkamisessa.
En ole kuitenkaan pyrkinyt tekemään perusteellisia muutoksia.
Pohjimmiltaan haluaisin, että nuorille viljelijöille vahvistettaisiin tietyntasoinen tuki koko Euroopan unionissa.
Tiedän hyvin, ettei 15 jäsenvaltion yhteisössä ole helppoa löytää ratkaisua, joka kattaa kaikki ne erilaiset tilanteet, joita nuoret viljelijät kohtaavat omissa maissaan.
Mainitsen tästä kaksi esimerkkiä: maan arvo voi vaihdella 12 000:sta 15 000:een euroon hehtaarilta.
Verotuksessa on suuria eroja, kun jotkin jäsenvaltiot keräävät huomattavan perintöveron, joka tekee nuorten viljelijöiden toiminnan jatkamisesta hyvin vaikeaa, etenkin maissa, joissa maan arvo on erittäin korkea.
Minulla ei ole aikaa käydä läpi kaikkia mietinnössä esitettyjä suosituksia, mutta luettelen muutamia toimia, jotka pitäisi asettaa etusijalle: jatkossakin pitäisi myöntää enimmillään 40 000 euron suuruisia starttirahoja yhdessä enimmillään 120 000 euron aloituspääomalle myönnettävän kahdeksan vuoden korkotuen kanssa.
Nuorten viljelijöiden kohtaamista vaikeuksista kaksi tärkeintä ovat aloituspääoman kerääminen ja säännöllisten korkojen maksamisen liian suuri rasitus taloudelliselle tilanteelle.
Elämme tietokoneaikaa.
Nuoria viljelijöitä täytyy kannustaa hankkimaan koulutusta ja valmennusta, jotta he voisivat saada kaiken hyödyn nykyaikaisen viestintäteknologian ja liiketoimintaan liittyvän tekniikan mahdollisista eduista.
Suuria muutoksia läpikäynyt maatalous, jota määrittelevät yhä enenevässä määrin WTO:n maailmanlaajuiset sopimukset, muuttuu edelleen.
On meidän etujemme mukaista, että nuoret viljelijät valmistautuvat kunnolla tulevien haasteiden ennakoimiseen ja kohtaamiseen.
Elintarvikkeiden turvallisuustoimenpiteitä ja tuotantomenetelmiä analysoidaan näinä päivinä perusteellisesti.
Euroopassa panostetaan yhä enemmän orgaaniseen tuotantoon.
Tässäkin asiassa täytyy nuorille viljelijöille tarjota mahdollisuus omaksua uusi kulttuuri ja heille täytyy kertoa kuluttajien luottamuksen säilyttämiseen ja maataloustuotteiden tukeen liittyvistä eduista.
Innovatiivisella ja luovalla paikallisella korkeatasoisella tuotannolla on rajattomat mahdollisuudet.
Euroopan maatalousala on vaikeassa taloudellisessa tilanteessa, ja samaan aikaan on meneillään paljon uudelleenjärjestelyä.
Joitakin iäkkäämpiä viljelijöitä täytyy auttaa jäämään kunniallisesti eläkkeelle.
Tässä yhteydessä toivoisin kovasti, että nykyisille viljelijöille laadittaisiin eläkejärjestely, joka olisi sidoksissa nuorten viljelijöiden aloittamiseen tällä alalla.
Pyytäisin komission jäsen Fischleriä suosittelemaan jäsenvaltioille, että ne ottaisivat tällaisen politiikan käyttöön koko EU:n alueella.
Viljelijöiden keski-ikä nousee, ja nuorten viljelijöiden määrä laskee.
Tämä suuntaus täytyy kääntää toisinpäin.
Nuorille viljelijöille pitää tarjota paremmat mahdollisuudet tuotanto-oikeuksiin.
Ei ole helppoa tasapainottaa uusien tuotanto-oikeuksien myöntämistä nuorille viljelijöille, jos ne pitää ottaa pois nykyisiltä viljelijöiltä, joilla on myös taloudellisia vaikeuksia.
Kun tuotanto-oikeuksia tulevaisuudessa muutetaan, toivoisin, että komissio ottaisi nykyistä paremmin huomioon tarpeen lisätä nuorille viljelijöille myönnetyn ylimääräisen tuotannon määrää.
Kun YMP:ssä korostetaan maaseudun kehittämisohjelmien merkityksen kasvattamista, on ratkaisevan tärkeää tunnustaa nuorten viljelijöiden asema tällaisten maaseudun uudistamispolitiikkojen keskeisinä tekijöinä ja tärkeimpinä toimeenpanijoina.
Euroopan unionin tulevaa laajentumista ajatellen kehottaisin voimakkaasti ehdokasvaltioita luomaan jo nyt tukitoimia nuorille viljelijöilleen, etenkin komission vaatimien tuotannon tarkastuksien käyttöönottoa silmällä pitäen.
Monissa maailman maissa osuusviljely on yleinen käytäntö.
Pyytäisin komissiota tutkimaan mahdollisuuksia kehittää osuusviljelyä yhteisen maatalouspolitiikan puitteissa.
Kuten olen jo maininnut, tämä mietintö on maataloutta käsittelevän valiokunnan mietintö, ja toivon, että kaikki ryhmät voivat hyväksyä tämän mietinnön ja varmistaa, että nuorille viljelijöillemme tarjotaan tulevaisuudessa myönteistä käytännön tason apua.
Haluan myös vielä kerran kiittää komission jäsen Fischleriä tuesta, ja haluan myös pyytää häntä järjestämään kahden vuoden välein tarkistuksen nuorten viljelijöiden tukitoimenpiteiden saatavuudesta ja saavutuksista.
On erittäin tärkeää, ettemme ainoastaan puhu kauniisti nuorten viljelijöiden auttamisesta, vaan että me myös tarjoamme yhteisen maatalouspolitiikan puitteissa ohjelmia, joilla kasvatetaan maatalousalalle tulevien nuorten viljelijöiden määrää.
Arvoisa puhemies, arvoisa komission jäsen Fischler, ensinnäkin haluan onnitella maatalouden ja maaseudun kehittämisen valiokuntaa, erityisesti sen esittelijä Neil Parishia, ajankohtaisesta aloitteesta käydä eurooppalaisissa toimielimissä keskustelua tästä aiheesta.
On kulunut jo 32 vuotta siitä, kun Sicco Mansholt, joka oli maataloudesta vastuussa oleva komission jäsen komission perustamisesta vuoteen 1972 asti, esitti yhteisen maatalouspolitiikan uudistamista koskevan hankkeensa eli Mansholtin suunnitelman.
Olen sitä mieltä, että eurooppalaiset toimielimet eivät ole osoittaneet asianmukaista kunnioitusta tätä eurooppalaiselle politiikalle niin tärkeää hahmoa kohtaan.
Lukiessani nyt uudelleen tätä klassikkoa löydän sieltä yhä monia vastauksia, joita nuoret viljelijät tarvitsevat niihin ongelmiinsa, joita Neil Parishin mietinnössä kuvataan ansiokkaasti.
Olemme rakentaneet raskaan yhteisen politiikan, joka perustuu hehtaarikohtaiseen apuun, karjan päälukuun tai tuotantoon; olemme rajoittaneet tuotanto-oikeutta ja laatineet kiintiöitä; olemme kehittäneet monimutkaisia tuotannon standardisointimekanismeja; olemme luoneet häpeällisiä järjestelmiä, joiden avulla puututaan kansainvälisten markkinoiden toimintaan.
Tulokset ovat lieventyneet ja niissä on joitakin myönteisiä puolia, mutta huomattavasti enemmän kielteisiä näkökohtia.
Näiden viimeksi mainittujen joukosta esille nousee se, että tämä politiikka asettaa suuria vaikeuksia nuorten ryhtymiselle maatalouden harjoittajiksi.
Tätä aihetta käsitellään parlamentille laaditussa arvokkaassa tutkimuksessa, jossa todetaan, että maa on yhä suurin sijoitus Euroopan viljelijöille.
Vaikeudet sen hankkimisessa ovat suurin nuorten viljelijöiden kohtaama ongelma.
Tämän tutkimuksen mukaan aina, kun viljakasveista saatava korvaus nousee prosenttiyksikön, maan hinta nousee 0,4 prosenttia.
Kiintiöjärjestelmät ja tuotantorajoitukset lisäävät huomattavassa määrin tätä vaikutusta.
Siksi emme voi suojata ja tukea maatalouden uudenaikaistamista ja nuorentamista harkitsematta nykyiseen yhteiseen maatalouspolitiikkaan sisällytettäviä muutoksia.
Tämän maatalouspoliittisen mallin vaihtoehdon on ehdottomasti paneuduttava maanviljelijän asemaan ja hänen tuloihinsa, ei tuotteeseen, maahan tai karjaan, joista tulot saadaan.
Tämä maatalouspolitiikka on määriteltävä alueellisin eikä alakohtaisin termein, sen painopistealueena on oltava ympäristön, maaseudun kehityksen, ammatillisen koulutuksen ja varhaiseläkkeen.
Lopuksi otan itselleni vapauden ehdottaa Neil Parishille ja maatalousvaliokunnalle, että tätä mietintöä ei pidettäisi päätepisteenä vaan alkuna perusteelliselle maatalouden ja yhteisen maatalouspolitiikan uudistamista koskevalle harkinnalle, johon osallistuisivat erityisesti nuorten maanviljelijöiden yhdistykset.
Mansholtin suunnitelman muistotilaisuus olisi oivallinen aloitusaihe.
Arvoisa puhemies, arvoisa komission jäsen, haluan liberaaliryhmän puolesta lämpimästi kiittää esittelijää erinomaisen hyvästä työstä.
Siitä lämmin kiitos.
Haluaisin kiinnittää tässä lyhyessä puheenvuorossani huomiota pariin kohtaan.
Mietintö ottaa erinomaisesti huomioon nuorten viljelijöiden ongelmat, erityisesti sosiaalisiin ongelmiin on kiinnitetty huomiota.
Tämä on hyvä, sillä useimmiten nuoret miehet ovat innokkaampia jatkamaan maanviljelyä kuin nuoret naiset.
Ongelmaksi onkin muodostunut niin sanottu sadan hehtaarin yksinäisyys.
Maataloudessa tarvitaan pitkäjänteisyyttä, erityisesti sukupolvenvaihdoksia ajatellen.
Eurooppalaisten viljelijöiden keski-ikä on huolestuttavan korkea.
Sukupolvenvaihdosten on oltava taloudellisesti mahdollisia.
Nuoria on houkuteltava ryhtymään viljelijöiksi.
Nuoria aloittajia ei kuitenkaan ole riittävän paljon.
Olisi erittäin tärkeää saada nuoret jatkamaan meille jokaiselle tärkeässä ammatissa.
Nuoret viljelijät ovat erittäin osaavia ja hyödyntävät ennakkoluulottomasti nykyaikaista tekniikkaa työssään pelloilla ja karjankasvatuksessa.
Samoin he pystyvät suunnittelussaan käyttämään viimeistä informaatiotekniikkaa hyväksi.
Kun olemme suurten muutosten kynnyksellä, mihin esittelijäkin täällä jo kiinnitti huomiota, nuoret, jos ketkä, pystyvät viemään meidät kaikkein parhaiten tämän murroksen yli, joka väistämättömästi on meillä muutaman vuoden sisällä edessä.
Mietinnössä ehdotetut päätökset ja toimenpiteet ovat suurelta osin kansallisesti päätettäviä asioita, ja tämä on hyvä joustavuuden kannalta.
EU voi ja EU:n pitääkin omalta osaltaan edesauttaa nuoria kannustavaa politiikkaa.
Byrokratia ei saa tulla esteeksi kehitettäessä nuorten viljelijöitten asemaa.
Arvoisa puhemies, arvoisa komission jäsen, ensiksi tahtoisin kiittää ja onnitella Parishia hänen mietinnöstään ja ilmaista sille tukemme.
Aikana, jolloin uudet sukupolvet näkevät, että elämän laatu ei enää olekaan kiinteässä yhteydessä teollisuuteen, kaupunkeihin ja suuriin kaupallisiin keskuksiin, velvollisuutemme unionissa on edistää ja helpottaa sukupolvenvaihdosta ja sitä mahdollisuutta, että elämänkaarensa voi elää loppuun saakka maatalouden parissa niiden yhteisöaloitteiden ansioista, joissa nuorta viljelijää pidetään ensisijaisen tärkeänä kohteena.
Meidän on pantava täytäntöön nämä periaatteet ja toiminnot, joita tässä valiokunta-aloitteisessa mietinnössä esitetään maaseutuympäristössä elämisen tekemiseksi houkuttelevammaksi nuorille, jotta näiden alueiden autioitumiselta vältyttäisiin.
Tämä tulevaisuuden yhteiskuntaryhmä on se yhteisen maatalouspolitiikan perusta, jota silmällä pitäen meidän on tehostettava tukea aloilleen asettumiselle ja sijoituksille jaettavaa täydentävää tukea, juuri niillä rakenteellisista syistä epäsuotuisassa asemassa olevilla alueilla, joilla on runsaasti hylättyjä viljelmiä ja kyliä, joissa nuoret voivat saada maaseudun talouden uudelleen käyntiin.
Ansio kaikesta tästä kuuluu sellaisille uudistuotteille kuin maaseutumatkailulle, alueellisista syistä kiinnostavalle matkailulle maaseudulla tai eläin- ja kasvilajien uudelleenistuttamiselle näihin luonnontiloihin, mikä edistää kestävää ja pitkäaikaista alueen kehitystä.
Arvoisa puhemies, mietinnössä ehdotetun päätöslauselman ensimmäisessä osassa toistetaan tunnetut toteamukset nuorten viljelijöiden huonosta tilanteesta ja tulevaisuudennäkymistä Euroopan unionissa.
Missään ei kuitenkaan sanota, mistä nämä tulokset johtuvat, koska osana kahta edellistä yhteisön tukiohjelmaa edistettiin nuorille viljelijöille kahta tukiohjelmaa, joita Euroopan unioni nyt ajaa ihmelääkkeenä, joka hoitaa kaikki nuorten viljelijöiden ongelmat ja kääntää tilanteen parempaan suuntaan.
Tämä tietoinen laiminlyönti antaa leiman näin ollen myös päätöslauselmalle, jossa ei mainita kolmea perustekijää, jotka - jos niihin ei puututa - tekevät kolmannesta yhteisöohjelmasta nuorille viljelijöille yhtä tehottoman.
Näitä tekijöitä ovat ensinnäkin YMP, erityisesti siinä muodossa, kuin se on ollut vuoden 1992 ja Agenda 2000 -ohjelman jälkeen.
Se ei turvaa elinkelpoista toimeentuloa useimmille yhteisön pienistä ja keskisuurista viljelijätalouksista. Se ei turvaa talouksien päämiehille riittävää toimeentuloa, minkä takia maatalousalalle on hyvin vaikea lähteä sijoittamaan edes pieniä summia silloinkaan, kun tukea olisi saatavissa paljon, mikä taas ei tietenkään pidä paikkaansa.
Syy on se, että sen lisäksi, että maatalous ei tuota voittoa, se ei turvaa edes perustoimeentuloa.
Toiseksi useimmiten puuttuu kohde kannustimille, eli nuorella viljelijällä ei kiintiöiden vuoksi ole kohdetta, johon käyttää tukia, koska kiintiöt ovat täynnä kaikissa tuotteissa. Näin hänen täytyy odottaa, että perustettaisiin jokin kansallinen varanto, joka jaetaan nuorille viljelijöille, tai ostaa kiintiöitä, jolloin hänelle ei näy valoa tulevaisuudessa.
Kolmanneksi kannustimien suuruudesta riippumatta ehdot ja edellytykset ovat sellaiset, että ne sopivat suurviljelijöille ja sulkevat pois pienet ja keskisuuret viljelijät.
Vaatimus hyvin suuresta viljelypinta-alasta jopa saaristoalueilla on tyypillinen.
Jos tämä edellytys yhdistetään kiintiöihin, siitä tulee kohtuuton.
Yhteisö siis vaatii nuorilta viljelijöiltä laajaa maan hyödyntämistä ja suurta tuotantoa, mutta toisaalta kiintiöpolitiikallaan se kieltää heiltä tuotantotoiminnan.
Tämä luonnottomuus ei ole mielestämme vahingossa syntynyt Euroopan unionin päätös.
Se on tarkoituksellinen ja sen tarkoitus on päästä eroon köyhistä viljelijöistä ja tukea suurviljelijöitä, siis maatalousalan suuryrityksiä.
Arvoisa puhemies, juuri tässä on syy siihen, että emme voi äänestää tämän mietinnön puolesta, juuri siksi, että mietinnössä salataan todelliset syyt.
Jopa nämäkin tuet jaetaan pipetillä silloin, kun niitä annetaan köyhille nuorille viljelijöille, ja omasta maastani löytyy kuvaavia esimerkkejä.
En esimerkiksi tiedä, onko Fischlerin tiedossa, että Kreikassa tukia nuorille viljelijöille ei ole vielä jaettu, vaikka hallitus viime huhtikuussa käytti kyllästymiseen asti tällaista argumentointia ääniä kerätäkseen.
Arvoisa puhemies, haluan aloittaa onnittelemalla esittelijää perusteellisiin tutkimuksiin pohjautuvasta ja objektiivisesta mietinnöstä, jota ryhmäni ja minun on helppo tukea.
Agenda 2000:n yhteydessä tehtiin paljon töitä Euroopan maanviljelyn vakavan tilanjatkamisongelman ratkaisemiseksi.
Paikkailtu viljelijöiden eläkejärjestely, tilanpidon aloittamistuki ja muut toimet eivät ehkä kuitenkaan auta meitä saavuttamaan tavoitteitamme, ja ongelmaa on mielestäni tarkasteltava uudelleen kiireellisesti, muutoin sukutilojen hoitamisen jatkuminen vaarantuu.
BSE:n - jonka uskon vielä nujertuvan - äärimmäisen järkyttävien ja tuhoisien seurauksien ohella vakava ongelma nuorille, jotka normaalioloissa valitsisivat maanviljelyn ammatikseen, on toisenlaisten ja varmasti taloudellisesti kannattavampien työpaikkojen tarjonta, niin tervetullutta kuin se onkin.
Viljelijöiden, kuten kaikkien muidenkin, täytyy kohdata tämä tosiasia, ja tehdä se, ennen kuin on myöhäistä.
Maanviljelijän ammattiin kuuluu raskas velvollisuus taata kansalaisille elintarviketurva ja elintarvikkeiden turvallisuus, ja meidän täytyy suojella Euroopan maatalouden tuotantoa varmistamalla, että tuetaan henkisesti ja aineellisesti nuoria, joilla on maanviljely verissään.
Tiedän, että useat pienet tilat eivät kokonsa ja tuottavuutensa vuoksi tuo omistajilleen riittävästi tuloja.
Meidän pitäisi mielestäni tehdä enemmän auttaaksemme niitä, jotka ovat kiinnostuneita uudelleenjärjestelystä - ja esittelijä viittasi tähän mietinnössään - jossa yhdistämällä maa-alueita ja inhimillisiä voimavaroja parannetaan tehokkuutta ja kilpailukykyä.
Maaseudun kehittämisen ja uuden teknologian tarjoamia mahdollisuuksia viljely- ja osa-aikatyöpaikkojen luomisessa niin naisille kuin miehillekin, täytyy joka tapauksessa kehittää ahkerasti.
Arvoisa puhemies, arvoisa komission jäsen, hyvät kollegat, kun havaitsemme, että 55 prosenttia Euroopan maanviljelijöistä on yli 55-vuotiaita ja 23 prosenttia alle 44-vuotiaita, emme voi olla tekemättä muuta johtopäätöstä kuin että Euroopan unionin maanviljelyn tulevaisuus on uhattuna.
Tilanne on vielä huolestuttavampi minun kotimaassani, jossa nuo luvut ovat 66 ja 15 prosenttia.
Yhteisen maatalouspolitiikan kehityssuunnaksi on 1980-luvun puolivälistä alkaen muodostunut suorien valvontatoimien vahvistaminen, joiden tavoitteena on ollut ylijäämien välttäminen ja hintojen ja tulojen vakauden varmistaminen.
Tällä vakauden hyväksi suoritetulla valinnalla on kuitenkin toinenkin puoli, joka on maataloustoiminnan aloittamisen jäykkyys. Se vaikeuttaa erityisesti nuorten viljelijöiden toimintaa, ensinnäkin, koska kiintiöiden, tuotanto-oikeuksien tai palkinto-oikeuksien saaminen on hankalaa, ja toiseksi, koska kiintiöjärjestelmät synnyttävät arvonlisäystä, joka nostaa maan hintaa.
Toisaalta on huomattava, että monetkaan jäsenvaltioista eivät ole panneet täytäntöön toimia, joilla olisi vähintäkään yhtymäkohtaa nuorten viljelijöiden huolten kanssa.
Annan esimerkin kotimaastani, jossa Eurooppaan liittymistä seurasi aluksi innostumisen vaihe, joka on viime vuosien aikana muuttunut luottamuspulaksi ja jopa suurimman nuorten viljelijöiden järjestön toimien paheksumiseksi.
Juuri tämän takia on kiireellisesti ryhdyttävä joihinkin keskeisiin toimiin, jotka ovat sitä paitsi esittelijän ehdotusten suuntaisia, erityisesti kehittämällä erityisesti erityisiä tuotantokiintiöitä ja -oikeuksia koskevia varauksia yksinomaan nuorille viljelijöille, lisäämällä tilanpidon aloittamisen ja viljelyksiin kohdistuvien sijoitusten tukia, kehittämällä erityinen korkotuettu luottojärjestelmä, joka täydentää muita sijoitustukia, luomalla olot, joissa iäkkäimpiä viljelijöitä koskeva ja uudistusprosessia nopeuttava varhaiseläkejärjestelmä voi toimia kunnollisesti, ja tietysti ryhtymällä koulutus- ja tiedotustoimiin.
Komission on nyt kiireellisesti esitettävä toimintaehdotuksia, jotka neuvosto voi hyväksyä.
Jos näin ei käy, osoitamme vastuutonta suhtautumista, joka vaarantaa eurooppalaisen maanviljelyksen jatkuvuuden, samoin kuin kaiken sen, mitä se merkitsee yhteiskuntaelämällemme.
Lopuksi haluaisin kiittää kollegaamme Neil Parishia siitä suurenmoisesta työstä, jota hän on tehnyt laatiessaan tätä mietintöä.
Arvoisa puhemies, mietintö käsittelee erittäin vaikeaa aihetta: nuorten näkymät maatalousalalla ovat, kuten esittäjä kertoi, todennäköisesti synkemmät kuin koskaan YMP:n luomisen jälkeen, eikä heidän näkymiään voida erottaa koko alan näkymistä tai maaseutuyhteisöjen hyvinvoinnista.
Yksi tilanteen mutkikkuuden mittapuu ovat maatalousopistoissa tällä hetkellä järjestettävät kurssit.
Kotiseutuni kahdessa opistossa viljelystä järjestettävien kurssien määrä on pudonnut 40 prosenttiin, ja loput 60 prosenttia kursseista liittyy hevosiin ja pieneläimiin.
Kuitenkin 70 prosenttia oppilaista tulee maanviljelijäperheistä, joten yhteys on vielä tallella.
Mietinnössä sanotaan, että tarvitaan toimia, joilla alalle houkutellaan uusia tulokkaita ja lisätään standardisoimista koko Euroopan unionissa, ja aihetta käsiteltiin STOAn erinomaisessa kertomuksessa viime vuoden alussa, kuten esittelijä mainitsi.
Tuossa asiakirjassa on monia erinomaisia esimerkkejä arvokkaasta taustamateriaalista, jota saimme käyttää valiokunnassa käydyissä keskusteluissa.
Nyt kun maaseudun kehittämisohjelma on toiminnassa, on tärkeää tarkastella, kuinka ohjelmaa voidaan käyttää koulutus- ja uudelleenkoulutustoiminnan tukemiseksi maatalousopistoissa.
Haluan korostaa, kuinka tärkeää on tarjota koulutusta viljelyn monipuolistamisessa, mukaan lukien kapean sektorin markkinoille tarkoitetussa pienimuotoisessa tuotannossa, sekä osuustoiminnallisissa myyntitekniikoissa, joilla yksittäiset tilat voivat yhdistymällä kilpailla valintamyymäläketjujen edullisten hintojen kanssa.
Toivoisin myös, että näillä kursseilla kiinnitettäisiin erityistä huomiota pientilojen tarpeisiin, sillä suurin osa uusista tulokkaista hoitaa juuri niitä.
Toivon, että komissio ja kansalliset hallitukset ottavat vaarin tässä mietinnössä esitetyistä lukuisista hyvistä ehdotuksista ja antavat vauhtia maaseudun viljelyn tulevalle hyvinvoinnille.
Arvoisa puhemies, arvoisa komission jäsen, onnittelut kollegalleni, esittelijä Parishille, erittäin, erittäin hyvästä mietinnöstä.
Haluaisin kiinnittää huomiota toimintansa aloittavien nuorten elinkeinonharjoittajien alhaiseen määrään ja samalla myös nykyiseen elinkeinonharjoittajien määrän liialliseen vähenemiseen, sillä jos toimintansa aloittavien nuorten elinkeinonharjoittajien määrä ei kasva, maanviljelys katoaa pitkällä aikavälillä.
Tarkoitan, että maanviljelyn imago muodostuu tällä hetkellä niistä suurista ongelmista, joita useiden sairauksien puhkeaminen, dioksiini-skandaalit ja niin edelleen ovat aiheuttaneet.
Tämä saattaa koko elinkeinon huonoon valoon, ja se tuntuu epäoikeudenmukaiselta niistä monista maanviljelijäperheistä, jotka hoitavat tilaansa kiitettävästi.
Ei ole epäilystäkään siitä, että avoimuus ja tuotannosta tiedottaminen ja nykyaikaiset navetat, yhteistä maatalouspolitiikkaa sekä peltojen ja eläimien oikeaa hoitoa koskevat tiedot ovat erittäin tärkeitä asioita.
On annettava niin moraalista, koulutukseen liittyvää kuin taloudellistakin tukea.
Eihän kukaan nykyään kyseenalaista niitä monia miljoonia euroja, joita syydämme juristien, insinöörien ja lääkärien koulutukseen.
Tämä tilanne vaikuttaa suoraan siihen nuoreen maanviljelijään, joka on vastuussa maastamme ja eläimistämme ja erityisesti niistä elintarvikkeista, joita syömme.
Arvoisa puhemies, minäkin kiitän jäsen Parishia vaativasta työstä ja erinomaisesta mietinnöstä.
Tässä lyhyessä ajassa, jonka saan puhua, haluan korostaa, että nykyään alalle tulevien nuorten viljelijöiden suurimpia ongelmia ovat ensimmäisen toimintavuoden pääoma- ja rahoitusongelmat.
Tuen tätä ehdotusta, sillä nuorille on annettava mahdollisuus aloittaa alalla tukevalla taloudellisella perustalla.
Onhan maaseutuyhteisöjemme tulevaisuus nuorten viljelijöiden käsissä.
Maatalousalalle tulevien nuorten vähyys on huolestuttava ongelma Yhdistyneessä kuningaskunnassa.
Tilastojen mukaan 14,8 prosenttia Irlannin tilanomistajista on alle 35-vuotiaita, Ranskassa luku on 13,2 prosenttia, mutta Yhdistyneessä kuningaskunnassa se on vain 6,8 prosenttia.
Korostan, että maatilat ovat myös tärkeitä työllistäjiä maaseutuyhteisöissä.
Työllisyys turvaa maaseutumme, se pitää maaseudun postitoimistot, koulut ja palvelut toiminnassa.
Viljely ja viljelyn kannattavuus ovat maaseutuyhteisöjemme tulevaisuuden avaintekijät.
Jos kaikki pienet yritykset - maatilat mukaan luettuina - palkkaisivat yhden ainoan ihmisen lisää, työttömyysongelma ratkeaisi saman tien koko Euroopan unionissa.
Kaikista Euroopan unionin valtioista ainoastaan Yhdistyneellä kuningaskunnalla ja Alankomailla ei ole erityistä tukiohjelmaa nuorille viljelijöille.
Euroopan maaseudun kehittämistä koskevat asetukset mahdollistavat enintään 16 500 euron apurahan maksamisen alle 40-vuotiaille kannattavan viljelyn aloittamiseksi.
Yhdistyneen kuningaskunnan työväenpuolueen johtama hallitus ei kuitenkaan ole hyödyntänyt tätä erinomaista järjestelmää.
Näin ollen tuen täysin aloittamistukien määräämistä pakollisiksi koko Euroopan unionissa.
Maatalousala tarvitsee nuoria saadakseen uutta intoa alalle, jolla on tällä hetkellä iäkkäitä ja uskonsa menettäneitä ihmisiä.
Nuoret viljelijät ovat maatalousalan tulevaisuus ja maaseutuyhteisöjen keskeisiä tekijöitä.
Kiitän jäsen Parishia hänen mietinnöstään, ja toivon mietinnölle menestystä, jotta varmistetaan, että voimme toteuttaa nämä tärkeät päätökset, jotka hän on tehnyt täsmällisesti ja rakentavasti.
Arvoisa puhemies, nuorten maanviljelijöiden roolista on puhuttu vuolaasti, mutta heidän tilanteensa ei vieläkään anna aihetta optimismiin.
Ei ole sattumaa, että Agenda 2000:n hyväksymisen jälkeen YMJ:n uudelleenneuvottelun nykyisessä vaiheessa ja laajentumisen ollessa jo lähellä yhä vielä väittelemme täällä nuorten maanviljelijöiden tulevaisuudesta, niiden nuorten, jotka monissa Eurooppamme maissa panostavat maatalousalalle jäämisen mahdollisuuteen.
Miten voimme auttaa heitä?
Yhtenä ensimmäisistä ratkaisuista on harkittava YMP:n mukaisten toimien lakkauttamisesta.
On aika pohtia huolellisesti, millä tavoin myönnetyt tuet - eli käytännössä tulotuet - saadaan ohjattua tiloille, jotka kykenevät kilpailemaan globaalistuneilla markkinoilla.
Tässä on tarkoituksena kytkeä rahoitukseen visio, joka tähtää laajemmin yleiskustannusten laskemiseen suosimalla tilojen yhteenliittymiä.
Voitaisiin myös toimia maiden hallinnoinnin yhdistämiseksi, sillä juuri tämä on viime kädessä maatalouden kehityksen suunta.
Tästä näkökulmasta on ratkaisevaa huolehtia siitä, että nuorten tekemien investointien yhteydessä harkitaan kannustimiksi alempia korkoja.
Näin toimittaisiin sen vuoden 1999 asetuksen 1257 mukaan, jossa tuetaan useampia samanaikaisia toimia, mikäli ne tähtäävät maaseudun kehittämissuunnitelmien mukaisten resurssien parempaan käyttöön.
Katson, että jos tämä keskustelu antaisi tämänsuuntaisia osviittoja, voisimme todella alkaa rakentamaan nuorten varaan perustaa uudelle eurooppalaiselle maanviljelylle. Tämä ei kaiken lisäksi missään tapauksessa merkitsisi niiden hylkäämistä ja unohtamista, jotka etsivät vaihtoehtoja uusista ympäristöön ja toiminnan monipuolistamiseen liittyvistä mahdollisuuksista.
Kiitokset kollega Parishille erinomaisesta työstä.
Arvoisa puhemies, Parishin mietinnössä analysoidaan kurinalaisesti erästä kysymystä, joka on keskeinen Euroopan yhteisölle ja niille, jotka pyrkivät liittymään unioniin.
Itse asiassa nuoret viljelijät ansaitsevat ensisijaisen huomion.
Ensinnäkin siksi, että meidän on tuettava nuorisoamme kaikilla toiminta-alueilla ja toiseksi siksi, että meitä kiinnostaa kiinteyttää alueellisesti maaseutuväestöä, joka enimmäkseen on tekemisissä maatalouden kanssa.
Tätä kysymystä käsitellessämme joudumme arvioimaan elementtejä, jotka ovat yhteiskuntarakenteemme, alueellisen järjestäytymisemme, taloutemme, kulttuurimme ja lyhyesti sanoen sivistyksemme perusta.
Monet näitä viljelijöitä kohdanneista ongelmista liittyvät pohjimmaltaan johonkin Euroopassa vallitsevan talousmallin perusteeseen, maan yksityisomistukseen ja tapoihin siirtää sitä toisille.
Tässä mietinnössä meillä on kutsu ryhtyä toimielimissä työhön konkreettisen ryhmän hyväksi ja lisäksi panna täytäntöön konkreettisia toimia sisällön antamiseksi maaomaisuuden yhteiskunnalliselle tehtävälle.
Tässä mielessä minusta kulttuuri-, nuoriso-, opetus-, tiedotusväline- ja urheiluasioista vastaavan valiokunnan lausunto tuntuu erittäin soveliaalta, koska siinä vakuutetaan, että nuoret viljelijät eivät suinkaan muodosta yhdenmukaista ihmisryhmää.
On erotettava toisistaan maatalousopistojen opiskelijat, nuoret, joka haluavat asettua maaseudulle kaupunkiympäristön vaihtoehtona, sekä viljelijöiden lapset.
Viimeksi mainittujenkin keskuudessa erottaisin toisistaan maataloustyötä tekevien viljelijöiden lapset ja niiden viljelijöiden lapset, jotka omaisuutensa koon puolesta ovat oikeastaan maatalouden työnantajia.
Vaikka hyväksynkin, että perintöteitse saatavan omaisuuden rasitteita kevennetään, ottaisin esille myös muita Parishin mietinnössä lueteltuja toimintoja, jotka edistävät yhteiskunnan taloudellisesti tukemiin muotoihin nojautuvia viljelmiä.
Haluaisin korostaa erityisesti erästä toista mietinnön näkökohtaa: meidän on pyrittävä siihen, että liittyessään mukaan noudattamaan yhteisön säännöstöä tulevat kumppanimme unionissa eivät raahaisi mukanaan salaisia heikkouksia, jotka vaikeuttavat maaseutuympäristön kehitystä heidän omissa maissaan.
Siirtyminen kollektivisoiduista maatalouksista yhteisön kaltaisiin tilanteisiin voi päästää valloilleen keinotteluprosesseja, jotka nostavat keinotekoisesti maan markkina-arvoa ja tekevät näin nuorten viljelijöiden asettautumisen maaseudulle tai pysymisen siellä yhä vaikeammaksi.
Arvoisa puhemies, tämä mietintö on epäilemättä tärkeä sikäli kuin onnistumme myös levittämään sitä omissa valtioissamme, ehdokasvaltioissa ja etenkin sillä alalla, jolle se on erityisesti suunnattu.
Arvoisa puhemies, maatalousalalla on todellakin tilanjatkamiskriisi, kuten jäsen Parish kokeneena maanviljelijänä hyvin tietää.
Se, että kriisi on erityisen vakava jäsen Parishin kotimaassa, Yhdistyneessä kuningaskunnassa, on suoraa seurausta maan hallitusten 20 viime vuoden aikana toteuttamista politiikoista, ja voittaakseen kriisin Yhdistyneen kuningaskunnan täytyy tarkistaa Fontainbleaun sopimusten seuraukset Euroopan unionin taloudelle.
Ne ovat olleet tuhoisia maanviljelylle.
Lisäksi esittelijän, joka on konservatiivipuolueen jäsen, täytyy tehdä töitä oman puolueensa sisällä varmistaakseen, että hänen ehdotuksiaan tuetaan alahuoneessa.
Maissa, joissa alle 10 prosenttia väestöstä asuu nykyään maaseudulla, hallitusten on liian helppo sivuuttaa näiden alueiden tarpeet, ja tämän keskustelun viestin täytyy olla, että hallitukset asettavat näin maansa vaaraan.
Arvoisa puhemies, haluaisin aluksi kiittää kollegaani Neil Parishia siitä, että hän on laatinut mietinnön, joka perustuu viljelijöiden todellisuuteen, siis todellisuuteen maaseudulla eikä Brysselin näkökulmaan.
Tämä tuo sinänsä mukanaan tärkeän osuuden maatalouspolitiikkaan.
Kun tarkastelemme nyt tilannetta, voi ihmetellä, onko vielä olemassa nuoria ihmisiä, jotka ovat tarpeeksi hulluja ryhtyäkseen Euroopan unionissa viljelijöiksi.
Tarvitsemme ihmisiä, jotka haluavat saada aikaan huippusuorituksia, itse asiassa viisijalkaisen lampaan, mutta ilman geneettistä muuntelua.
Vaikuttaa taistelulta tuulimyllyjä vastaan, kun näkee, mikä ihmisiä odottaa, ja kun samalla näkee, millaisiin suorituksiin nuorten viljelijöiden täytyy kyetä.
Jos tarkastelemme nyt pelkästään sitä - rajoitun omaan kotimaahani - että maitokarjanpidossa todellakin valvotaan nyt kaikkea ruohonkorresta siihen hetkeen saakka, kun maito on supermarketissa.
Näen, että peltoviljelijöiden ja puutarhurien on jo kauan täytynyt pitää täydellistä ympäristö- ja kuluttajakirjanpitoa ja että he tekevät sen myös hyvin motivoituneina.
Samalla meidän on todettava, että eläinten hyvinvointia koskevat vaatimukset ovat monissa Euroopan maissa maailman tiukimpien joukossa.
Euroopassa viljelijäksi haluava joutuu siis tekemään enemmän kuin nuoret viljelijät muualla maailmassa.
Hänen täytyy ottaa huomioon maisemaan ja kulttuuriin liittyvät säännöt.
Hänen täytyy noudattaa tiukimpia kuluttajasääntöjä ja toimittaa hyvin moninaisia tuotteita sekä alueellisesti että laadullisesti. Hänen täytyy pitää ensisijaisena vaatimuksena eläinten hyvinvointia, ja hänen täytyy olla vastuussa tuotteesta myös silloin, kun tuote on lähtenyt tilalta.
Nimitämme tätä huippu-urheilun kaltaiseksi yhteiskunnalliseksi yrittäjyydeksi.
Se vaatii yrittäjyyttä, rakkautta ympäristöön ja luontoon, yhteiskunnallista suuntautumista ja sinnikkyyttä.
Pelkästään jo tästä syytä olisi toivottavaa, että nuoriin viljelijöihin sovellettaisiin tulevaisuuteen suuntautuvaa erityispolitiikkaa.
Siinä voitaisiin käyttää esimerkiksi laatuun sekä maiseman- ja ympäristönsuojeluun kytkettyä palkintojärjestelmää, mutta olisi myös toivottavaa, että niiden vaatimusten rahoittamiseen, jotka viljelijöiden on täytettävä, sekä viljelijöiden ja kuluttajien markkina-aseman vahvistamiseen käytettäisiin, kuten muillakin talouden aloilla, ekolisämaksua, jota eivät maksa viljelijät vaan kuluttajat.
Euroopan unionin koko kilpailupolitiikassa on silmiinpistävää, että siihen kiinnitetään kyllä paljon huomiota, mutta että esimerkiksi elintarvikealalla ostajat, supermarketit, alkavat pikkuhiljaa olla monopoliasemassa ja että samalla maatilojen - pienen mittakaavan - markkinat ovat yhä sirpaleisemmat.
Tässä mielessä olisi toivottavaa, että sekä komission jäsen Monti että komission jäsen Bolkestein tarkastelisivat vielä kriittisemmin tätä alaa kilpailun kannalta.
Arvoisa puhemies, yksikään ihminen ei tule päivääkään toimeen ilman ruokaa, ja elintarvikkeet ovat ensimmäinen elämisen edellytys.
Tämä vaatii motivoituneita tuottajia.
Tämä tarkoittaa, että elintarvikkeet eivät ole pelkästään markkinat vaan että niihin liittyy myös kansanterveys, maaseutu ja luonto.
Lyhyesti sanottuna, jos ymmärrämme tämän, silloin tiedämme, että nuorten viljelijöiden täytyy olla tulevaisuudessa ikään kuin viisijalkaisia lampaita ja että he ansaitsevat siinä mielessä enemmän tukea tai poliittista tukea kuin he nykyisin saavat.
Arvoisa puhemies, arvoisa komission jäsen, arvoisat parlamentin jäsenet, aluksi haluaisin kiittää erittäin lämpimästi jäsen Parishia siitä, että hän on kuvannut mietinnössään erittäin vakavasti nuorten viljelijöiden tilannetta Euroopassa.
Kysyn teiltä: mitä me teemme, jos meillä ei ole seuraajia, jotka ottavat tilamme hoitaakseen?
On tärkeää ja oikein, että me käymme läpi rakennemuutosta, mutta se ei saa johtaa tämän ammattikunnan sukupuuttoon kuolemiseen.
Jos me haluamme, että Euroopassa harjoitetaan jatkossakin maataloutta, meidän on myös huolehdittava seuraajistamme.
Me kannatamme maatalouden monitoiminnallista mallia, jossa viljelijät eivät vastaa vain elintarvikkeiden tuottamisesta vaan suurin osa heidän työstään hyödyttää myös koko yhteiskuntaa, joka iloitsee koskemattomasta luonnosta ja elämisen arvoisesta maaseudusta ja saa siitä virkistystä.
Maatalouspolitiikka ja koko maaseutupolitiikka elää väestölleen ja väestöstään.
Meidän on luotava siksi sellaiset toimintaedellytykset, että nuoret näkevät maaseudussa mahdollisuuden asettua sinne asumaan ja jatkaa tilojen hoitoa.
Aloittamis- ja investointituet ovat ehdottoman välttämättömiä nuorille viljelijöille, aivan yhtä tärkeää on kuitenkin nykyaikaisen teknologian käyttäminen.
Viljelijöiden on oltava aivan yhtä sinut tietokoneen ja Internetin kuin siementen ja navetassa olevien eläinten kanssa.
Nuorten viljelijöiden lisäkoulutus on siten entistäkin tärkeämpää, ja kannatan myös maataloudessa ja viljelijöiden kohdalla elinikäistä oppimista.
Sallikaa minun sanoa vielä pari sanaa sosiaalisista näkökohdista: huomaan toistuvasti, että monet viljelijät eivät halua siirtää tilojaan ajoissa lapsilleen tai seuraajilleen monenlaisilla perusteilla.
Tiedän omasta kokemuksesta, että irtipäästäminen on vaikeaa, mutta se on ainoa mahdollisuus turvata selviytyminen.
Vetoankin vanhempaan sukupolveen, että se auttaisi nuoria ja antaisi heille ja siten koko viljelijäkunnalle mahdollisuudet, jotka he itsekin ovat saaneet.
Sanon myös hyvin avoimesti viljelijänä, että siitä ei ole tietenkään hyötyä, jos puhutaan aina vain tämän ammatin vaikeuksista.
Haluaisin todeta erittäin selvästi, että ei ole olemassa ammattia, jossa on vain hyviä tai vain huonoja puolia.
Lopuksi haluaisin sanoa, että pidän erittäin myönteisenä sitä, kun vakiintuneet ja nuoret viljelijät liittyvät yhteen kehittääkseen tiloja, vaihtaakseen kokemuksia sekä luodakseen ja toteuttaakseen innovatiivisia ideoita.
Omaa sitoutumista ja omaa panosta tarvitaan myös tulevaisuudessa, enemmän kuin koskaan. Siihen meidän on rohkaistava seuraavia sukupolvia, ottamaan tulevaisuus optimistisesti omiin käsiin.
Arvoisa puhemies, arvoisa komission jäsen, yhdyn aluksi myös jäsen Parishille esitettyyn kiitokseen.
Olen sitä mieltä, että on syntynyt erittäin rakentava valiokunta-aloitteinen mietintö.
Miten sitä niin kauniisti sanotaankaan: tulevaisuus kuuluu nuorille. Käänteisesti voidaan sanoa eurooppalaiselle maataloudelle: ei tulevaisuutta ilman nuoria viljelijöitä.
Totean, että maaseudun tulevaisuuden ja erityisesti nuorten viljelijöiden tulevaisuuden tilanne Euroopan unionissa ei ole hyvä.
Hälyttävien lukujen pitäisi hätkähdyttää meitä.
Maatilojen määrä EU:ssa on vähentynyt jatkuvasti viime vuosina.
Me pidämme rakennemuutosta tietysti toisaalta myönteisenä asiana, mutta sen laajuus huolestuttaa nyt meitä.
Alle 35-vuotiaiden viljelijöiden määrä on laskenut voimakkaimmin.
Maatiloilla kasvaneilla nuorilla on nykyään luojan kiitos yhtä lailla työmahdollisuuksia kuin heidän samanikäisillä ystävillään ja sisaruksillaan.
Perinteinen velvollisuus jatkaa tilanpitoa sukupolvesta toiseen on yhä harvinaisempi.
Kysymys, mitä tapahtuu vanhemmalle tilalle jääneelle sukupolvelle, jää vielä usein vaille vastausta.
Tyhjillään olevat maalaistalot - myös minun kotimaassani, sitä en olisi voinut koskaan kuvitella - eivät ole nykyään valitettavasti enää mikään harvinaisuus.
Kuka nuori haluaisi jatkuvasti puolustella maanviljelijän ammattiaan?
Nuoret viljelijät haluavat oikeudenmukaisia hintoja tuotteistaan.
Tuet eivät ole syy siihen, miksi päätös tähän ammattiin ryhtymisestä tehdään.
Parishin mietintö voi myötävaikuttaa siihen, että koko nuorten viljelijöiden imago paranee.
Maatalouden saavutuksia kohdellaan julkisuudessa huonosti.
Arvoisa komission jäsen Fischler, haluaisin kiittää teitä tässä yhteydessä erittäin lämpimästi siitä, että te olette korostanut jatkuvasti sitä monitoiminnallista tehtävää, jota maatalous hoitaa ja sen on hoidettava.
Huonot viestit menevät nähtävästi kuitenkin paljon paremmin perille.
Tällä hetkellä luetaan päivittäin ajankohtaisesta BSE-kriisistä.
Missään ei kuitenkaan mainita, että esimerkiksi minun kotimaassani kuluttajajärjestöt ovat vaatineet vastuuttomasti jo vuosia halvimpia elintarvikkeita.
Torjun tietysti rikolliset toimet rehuteollisuudessa, viranomaisten puutteellisen valvonnan ja niin edelleen. Kaikki tämä yhdessä johtaa kuitenkin juuri siihen kaaokseen, johon me törmäämme nykyään kuitenkin yhä useampien kollegoiden kohdalla.
Kun kuuluu tähän ammattiryhmään eli on viljelijä, nuori kysyy mielestäni oikeutetusti: pitääkö minun sietää ylipäätään kaikki tämä?
Nykytilanteessa BSE:n osalta on täysin väärin tuomita viljelijämme ja nuoret viljelijät.
Meillä on sovitut standardit.
Meidän erinomaisen koulutuksen saaneet nuoret viljelijämme ovat kehittäneet jatkuvasti niin sanottua hyvää käytäntöä.
Välttämättömät suoritukset elintarvikkeiden ja raaka-aineiden tuottamiseksi, maaseudun kehittämiseksi sekä säilyttämiseksi ja myös luonnollisten elinperusteiden suojelemiseksi, kaikki nämä ovat tehtäviä, joita varten Eurooppa tarvitsee myös jatkossakin viljelijöitä ja nuoria viljelijöitä.
Lopuksi haluaisin sanoa teille, että nämä nuoret viljelijät tarvitsevat paitsi luotettavaa politiikkaa myös hyviä vaimoja ja ehjän perheen.
Sillä vain tästä ympäristöstä he ammentavat voimaa yhteiskunnan kannalta niin tärkeisiin tehtäviinsä.
Arvoisa puhemies, huomasin juuri, että keskustelun seitsemän viimeistä puhujaa on edustanut PPE-DE-ryhmää, eli seitsemän henkilöä palaa halusta puhua, kun taas muut ovat jo tylsistyneet.
Tämä osoittaa, kuinka kiinnostunut tämä ryhmä on keskusteltavana olevasta ongelmasta.
Haluan kiittää jäsen Parishia hänen työstään, perusteellisesta tutkimustyöstä ja erittäin kattavasta mietinnöstä.
Muistelin juuri nuoruuttani, jolloin olin Irlannin nuorten viljelijöiden yhdistyksen jäsen; aloitin poliittisen urani tuossa järjestössä.
Muistan, että silloin laadittiin suunnitelma, joka perustui kahteen yksinkertaiseen asiaan: tehokkaaseen neuvontaan ja pieneen taloudelliseen kannustimeen.
Se järjestäytyi maantieteellisen yksikön pohjalta, joka oli Irlannissa suosituin malli, ja tässä tapauksessa kyseessä oli kirkollinen yhteisö, seurakunta eli parish.
Kyseessä oli siis seurakunnan, "parishin" suunnitelma.
Aloitin siis poliittisen urani "parishin suunnitelman" parissa, ja tänään edessä on toinen Parishin suunnitelma.
Tämä on kattavampi, ja minun täytyy myöntää, etten näe siinä yhtä paljon yksinkertaisia vastauksia ongelmiin kuin nuorten viljelijöiden järjestöni suunnitelmassa 40 vuotta sitten Irlannissa.
Mietin juuri, ettemme saa tässä aiheessa ajautua tunteiden vietäviksi, tai ohjata ihmisiä väärälle polulle.
Irlannissa vuonna 1926 tehty väestönlaskenta osoitti, että yli puolet maan väestöstä harjoitti maanviljelyä, mutta maa ei silti tuottanut ylijäämää, ja ihmiset kärsivät nälänhätää.
Jotkut haikailevat yhä aikoja, jolloin, kuten erän irlantilainen runoilija sanoi: "jokainen maatilkku elätti viljelijänsä".
Emme saa kuitenkaan ajatella, että tuo oli ihannemaailma.
Kun tilojen määrä vuosien varrella väheni ja viljelijöistä tuli tehokkaampia, köyhät saivat paremmin ruokaa, jonka hinta laski.
Maatilojen väheneminen on lisännyt hyvinvointia Euroopassa.
Emme saa unohtaa sitä.
Sen jälkeen kun Irlanti liittyi Euroopan unioniin - mainitsen Irlannin vain siksi, että tiedän hyvin, mitä siellä tapahtui, mutta voitte vetää johtopäätöksiä muista alueista - lukuisien pientilojemme määrä väheni asteittain.
Ilman yhteistä maatalouspolitiikkaa, se olisi ollut hyvin kivuliasta.
Oli hyvä, että tilojen määrä väheni ja että yhteinen maatalouspolitiikka auttoi siinä.
Meidän täytyy pohtia inhimillisiä ongelmia, joita liian työvoiman supistaminen aiheuttaa, mutta meidän täytyy samalla muistaa, että myös ruoan hinta on laskenut.
Tulevaisuudessa paino täytyy siirtää laadulle, kun taas nuoruudessani määrän tarve oli suuri.
Nykyään tarvitsemme parempaa laatua, ja meidän täytyy ottaa huomioon ympäristöasiat.
Nämä ovat kaikki seikkoja, joita jäsen Parish on korostanut.
Emme saa kuitenkaan maalata kuvaa nuorista ja energisistä ihmisistä, jotka sankoin joukoin tuottavat Euroopan tarvitseman ruoan, sillä se ei tule syödyksi.
Arvoisa puhemies, haluan aloittaa onnittelemalla jäsen Parishia aivan erinomaisen mietinnön laatimisesta.
Tiedän hyvin, että työ vaati häneltä paljon aikaa ja vaivaa, ja olen iloinen siitä, että mietinnöstä keskustellaan tänään parlamentissa.
Tämä on erittäin hankala aihe, eikä nuorten viljelijöiden ongelmaan ole helppoa ratkaisua, kuten jokainen meistä, joka tuntee ongelman ja sen taustan, tietää hyvin.
Kaikki haluavat tietenkin sanoa, että meidän täytyy auttaa nuoria viljelijöitä.
Ongelmana on, että kun nuorilta viljelijöiltä kysyy, kuinka avusta saadaan tehokasta, he esittävät vastauksia erittäin hitaasti.
Kuinka nuoria kannustetaan viljelijöiksi?
Ongelmaa täytyy käsitellä nuorten tämänhetkisestä tilanteesta käsin.
Noin 20, 30 tai 40 vuotta sitten, aikana, josta jäsen McCartin puhui, monet maaseudulla elävät nuoret ryhtyivät luonnollisesti nuoriksi viljelijöiksi.
Nykyään näillä nuorilla on paljon muitakin vaihtoehtoja.
He katsovat ystäviään, jotka tekevät työtä, jonka voi lopettaa perjantaina puoliltapäivin ja aloittaa jälleen maanantaiaamuna.
Nuori viljelijä joutuu kuitenkin työskentelemään seitsemänä päivänä viikossa hyvin pienellä korvauksella.
Ei tarvitse kuin katsoa Euroopan unionissa tällä hetkellä vallitsevaa taloudellista tilannetta huomatakseen, että meillä on vakava ongelma käsissämme, eikä siihen ole helppoa ratkaisua.
Jos alalle ei saada nuoria, ei sinne saada uusia suuntauksia, eikä ala kehity ja valmistaudu vastaamaan tuleviin haasteisiin, jotka liittyvät elintarvikkeiden tuotannon lisäksi siihen, kuinka elintarvikkeet tuotetaan ja siihen, kuinka varmistetaan, että ne tuotetaan kuluttajien hyväksymällä tavalla.
Ei riitä, että nuoria viljelijöitä tuetaan taloudellisesti, sillä siten ainoastaan nostetaan lampaanlihan hinta liian korkeaksi.
Olemme Euroopan unionissa ottaneet käyttöön maitokiintiöt, emolehmäkiintiöt ja lammaskiintiöt, ja näiden kaikkien hinnat ovat nousseet niin korkeiksi, etteivät nuoret viljelijät voi edes harkita niitä.
Mielestäni paras keino on siis tehdä sukutilan periminen aikaisessa vaiheessa helpommaksi nuorille viljelijöille, tapahtuipa tämä sitten varhaiseläkejärjestelyjen tai velkakirjajärjestelyjen kautta.
Uskon vakaasti, että Euroopan investointipankkia pitäisi kannustaa auttamaan nuoria viljelijöitä aloittamaan alalla velkakirjajärjestelyn kautta.
Jos tämä järjestely otetaan sitten käyttöön, sen täytyy olla pakollinen ja se täytyy ottaa käyttöön kaikissa jäsenvaltioissa.
Ei riitä, että se otetaan käyttöön vain yhdessä jäsenvaltiossa.
Lopuksi sanon vielä, että käytämme paljon rahaa maaseudun kehittämiseen, ja komission olisi hyvä tutkia muita keinoja käyttää nämä rahat, sillä minun nähdäkseni niitä voitaisiin käyttää paremminkin.
Voisimme tukea nuoria viljelijöitä, jotka kärsivät paperisodasta ja byrokratiasta.
Nuorilla viljelijöillä on tietokoneita.
Viljelijöiden vaimot osaavat käyttää tietokoneita, ja he voisivat käyttää niitä maatiloilla.
Se on tulevaisuuden suuntaus.
Arvoisa puhemies, olen hyvin iloinen tästä mietinnöstä.
Siinä maalataan totisesti synkkä kuva nuorten viljelijöiden tulevaisuudesta Euroopan unionissa unionin ja jäsenvaltioiden tarjoamasta tuesta huolimatta.
Tämänhetkinen maanviljelylle ja erityisesti nuorille viljelijöille epäsuotuisa taloudellinen ympäristö, nuorten viljelijöiden ilmeisen selvä tulevaisuudennäkymien puute, täyspäiväisten viljelijöiden määrän väheneminen ja näistä seuraava nykyisten viljelijöiden ikääntyminen ovat kaikki yleisiä suuntauksia, jotka korostavat ongelman vakavuutta.
On selvää, että nuorten viljelijöiden määrä vähenee seuraavina vuosikymmeninä kaikissa jäsenvaltiossa, ellei nyt oteta käyttöön tarkoituksenmukaisia ja tehokkaita toimia.
Nuoret viljelijät kohtaavat erittäin suuria ongelmia, kuten valtavan taloudellisen taakan aloittamisvaiheessa, jota usein säestävät perimiseen liittyvät vaikeudet.
Koulutus on usein puutteellista, ja nuorille elämä maaseudulla voi olla eristynyttä, kun heille on vähemmän sosiaalista toimintaa kuin heidän kaupungeissa työskenteleville ikätovereilleen.
Tämä kaikki herättää seuraavan kysymyksen: mitä Euroopan unioni voi tehdä?
Eurooppalainen politiikka, joka tähtää nuorten viljelijöiden tukemiseen ja joka on sidoksissa YMP:hen, on olennaisen tärkeä.
Tähän saakka on jäsenvaltioiden tai EU:n komission tukitoimia arvioitu vain vähän.
Korkotukiin ja lainoihin täytyy kiinnittää enemmän huomiota, aloittamistukia ja investointitukia täytyy maksaa nopeammin ja laajentumisen seurauksia nuorille viljelijöille täytyy tutkia ja ne täytyy ottaa huomioon tulevissa politiikoissa.
Muita toimia, joita voitaisiin harkita, ovat täydentävä investointituki alle 40-vuotiaille viljelijöille, tuotanto-oikeudet, avustus lainaehdoissa, paremmat opetus-, koulutus- ja verkostointimahdollisuudet, listaa voisi jatkaa vaikka kuinka kauan.
Mutta haluan nimenomaan sanoa, että meidän täytyy tehdä jotain nyt heti.
Jatkaakseni jäsen Nicholsonin esiin tuomasta aiheesta: miksi nuorten pitäisi Irlannin "kelttiläisen tiikerin" taloudessa viljellä maata?
Miksi heidän pitäisi elää epäsosiaalista elämää?
Miksi heidän pitäisi valita ammatti, joka on taloudellisesti epävarma, kun muut ammatit tarjoavat houkuttelevampaa elämää, parempaa turvaa, työaikoja klo 9.00-17.00, vapaita viikonloppuja ja pitkiä lomia?
Tämä on ongelma, johon meidän täytyy paneutua, ja meidän täytyy paneutua siihen nyt heti.
Arvoisa puhemies, arvoisat parlamentin jäsenet, aluksi haluaisin kiittää lämpimästi teitä, jäsen Parish, nuorten viljelijöiden tilannetta ja tulevaisuudennäkymiä Euroopan unionissa käsittelevästä mietinnöstänne, johon te olette antanut suuren henkilökohtaisen panoksen.
Haluaisin kiittää lämpimästi myös maatalousasioita käsittelevää valiokuntaa sen työstä.
Me yritimme ottaa nuorten viljelijöiden asiat huomioon Agenda 2000:ssa erityisesti kehittämällä toista pilaria.
Muutamissa markkinajärjestelyissä me loimme ainakin mahdollisuuden myöntää erityisehtoja toiminnan uudelleen aloittaville tai nuorille viljelijöille.
Ajatelkaapa vain uuhipalkkioita tai kansallisten maitokiintiöreservien hallinnointia tai viinitilojen uudelleenjärjestelyä ja rakenneuudistusta koskeviin ohjelmiin liittyviä istutusoikeuksia.
Tässä kysymyksessä on kuitenkin kiistatta kyse aivan yksinkertaisesti maatalouden tulevaisuudesta, sillä jos nuoret eivät ole enää valmiita ryhtymään viljelijöiksi, kaikki tulevat maatalouskeskustelut ovat turhia.
On myös selvää, että maatalousammatin houkuttelevuus on aivan erityisen riippuvaista myös maatalouden poliittisista toimintaedellytyksistä, nimittäin paitsi koko maatalouspolitiikasta myös niistä erityisistä viljelytoiminnan aloittamista koskevista edellytyksistä, joilla nuori voi aloittaa tässä ammatissa.
Tähän liittyen erityisen merkittäviä ovat maaseudun kehittämisen edistämistä koskevat toimet.
Agenda 2000:n myötä me korotimme aloittamistuen enimmäismäärää 66 prosentilla, ja siten avustuksia voidaan nyt maksaa aina 25 000 euroon saakka. Toinen toimenpide on tilanpidon aloittamiskustannuksia varten otettujen lainojen korkotuki.
Samalla tilainvestointeja koskevat määräykset sisältävät mahdollisuuden korottaa tukien enimmäismääriä, jos kyse on nuorten viljelijöiden investoinneista, jotka on tehty enintään viiden vuoden kuluessa tilanpidon aloittamisesta.
Nämä tukimäärät nousevat aina 45 prosenttiin ja epäsuotuisilla alueilla jopa 55 prosenttiin asti.
Näiden erityisten nuoria viljelijöitä koskevien tukien lisäksi tulevat sitten tietysti myös vielä kaikki muut tuet, joita nuori viljelijä voi hyödyntää aivan samalla tavalla kuin kuka tahansa toinen viljelijä.
Kokonaisuutena ottaen maaseudun kehittämisen edistämistä koskeva järjestelmä on pidetty hyvin joustavana, mutta sen toteuttaminen on toissijaisuusperiaatteen mukaisesti jäsenvaltioiden asia.
Ne ovat vastuussa siitä, millainen etusija nuorten viljelijöiden tukemiselle annetaan.
Lopuksi haluaisin myös muistuttaa vielä siitä, että jo nyt on mahdollista kytkeä varhaiseläkejärjestely, jonka kohdalla tukikelpoisia summia korotettiin samoin selvästi Agenda 2000:n yhteydessä, nuorten viljelijöiden aloittamistukeen, mihin vaihtoehtoon useammat jäsenvaltiot ovat päätyneet.
Komissio panee parlamentin tavoin suurimman arvon sille, että käytettävissä on riittäviä tilastollisia välineitä, jotta politiikan arviointia voidaan parantaa.
Tietojen, joita komissio kerää maatalouden kirjanpidon tietoverkon ja maatilojen rakennetutkimusten kautta, pitäisi oikeastaan riittää nuorten viljelijöiden tilanteen analysoimiseen. En pidä uuden erityisesti nuoria viljelijöitä koskevan tietopankin perustamista tarpeellisena enkä mielekkäänä.
Tärkeää on, että asianmukaiset arviot ovat käytettävissä.
Tällä hetkellä komission yksiköt arvioivat yhdessä jäsenvaltioiden kanssa järjestelmää, jota on kaavailtu erityisesti nuorten viljelijöiden osalta aiemmassa vuonna 1997 hyväksytyssä asetuksessa.
Olen vakuuttunut, että me saamme siitä hyödyllisiä tietoja, mutta haluaisin muistuttaa, että tällä hetkellä vielä tarkistettavana olevien ohjelmien sisältämiä toimia koskevaa ensimmäistä arviota ei ole mahdollista esittää jo ensi vuonna, koska meiltä puuttuvat sitä varten vielä aivan yksinkertaisesti tarvittavat tiedot.
Jäsenvaltioilla on mahdollisuus muuttaa maaseudun kehittämistä koskevia suunnitelmia ottaakseen huomioon erityisesti Agenda 2000 -uudistusten välivaiheen arvioinnin tulokset.
Komissio ei ota nyt käyttöön uusia yhteisöaloitteita vaan pitää kiinni Agenda 2000:ssa sovitusta seitsemän vuoden voimassaoloajasta ja asianomaisista säännöksistä.
Ei pidä kuitenkaan unohtaa, että nuoret ja naiset ovat Leader+-yhteisöaloitteen ensisijaisia kohderyhmiä ja että arviointiasteikossa, joka jäsenvaltioiden on laadittava pilottihankkeiden valintaa varten, on otettava huomioon tämä yhteisön politiikan painopiste.
Monet käsiteltävänä olevassa mietinnössä ja päätöslauselmaesityksessä käsitellyt kysymykset, esimerkiksi maan hinnat tai maatalousmaan saatavuus tai perintöjen verokohtelu tai maatilojen verotuksellinen asema, kuuluvat jäsenvaltioiden yksinomaiseen toimivaltaan.
Esitetystä kritiikistä huolimatta komissio aikoo harkita jatkossa huolellisesti Parishin mietinnön johtopäätöksiä toimivaltuuksiensa rajoissa ja aloiteoikeutta auttaakseen parantamaan nuorten viljelijöiden tilanpidon aloittamisedellytyksiä ja myötävaikuttaakseen siten maaseutualueiden elvyttämiseen.
Paljon kiitoksia, arvoisa komission jäsen Fischler.
Keskustelu on päättynyt.
Äänestys toimitetaan huomenna klo 12.00.
(Istunto keskeytettiin klo 17.25 kyselytunnin alkamista odotettaessa ja sitä jatkettiin klo 17.30.)
Kyselytunti (komissio)
Esityslistalla on seuraavana komissiolle osoitetut kysymykset (B5-0001/2001).
Ensimmäinen osa
>Kysymys nro 25 (H-0962/00):
Aihe: Rikoksentekijän luovuttamisen poistaminen Espanjan ja Italian väliltä Espanja ja Italia allekirjoittivat äskettäin sopimuksen terrorismiin, ihmiskauppaan, jne. liittyvien rikosten torjunnasta, jolla poistetaan rikoksentekijän luovuttaminen maiden väliltä ja luodaan ensimmäistä kertaa kahden jäsenvaltion välinen vapauteen, turvallisuuteen ja oikeuteen perustuva alue.
Euroopan parlamentti hyväksyi äskettäin, että Euroopan unionin toimielimet voivat toteuttaa tehokkaita toimenpiteitä terrorismin vastustamiseksi. Tämä koskee erityisesti eurooppalaisia etsintä­ ja pidätysmääräyksiä.
Onko komissio päättänyt toimenpiteistä, joilla Euroopan parlamentissa sovittu pannaan täytäntöön terrorismin vastustamiseksi ja erityisesti, että otetaan käyttöön etsintä- ja pidätysmääräyksiä koskeva menettely?
. (PT) Arvoisa puhemies, hyvät jäsenet, komissio on luvannut vastata Tampereen Eurooppa-neuvoston esittämään pyyntöön, joka koski sellaisten lainsäädäntöehdotusten laatimista, joiden tarkoituksena on korvata muodollinen rikoksen johdosta tapahtuva luovuttamista koskeva menettely tuomion täytäntöönpanoa pakoilevien, lopullisen tuomion saaneiden henkilöiden osalta yksinkertaisesti näiden henkilöiden siirtämisellä.
Viimeisimmässä oikeudellisten ja sisäasioiden ministerineuvoston kokouksessa, joka pidettiin 30. marraskuuta 2000 toin julki komission solidaarisuuden terrorismista kärsimään joutuneita jäsenvaltioita kohtaan, erityisesti Espanjan valtiota kohtaan, ja pidin myönteisenä Espanjan ja Italian tekemää kahdenvälistä sopimusta.
Ilmoitin silloin, että komissio antaisi vuoden 2001 kuluessa ehdotuksia kolmen suuren harkintalinjan tiimoilta.
Ensimmäinen: terrorismiin liittyviä rikoksia koskevat yhteiset määritelmät, syytteeseen asettaminen ja seuraamukset.
Toinen näkökohta: nopeutetut luovuttamista koskevat menettelyt jäsenvaltioiden välillä.
Kolmas näkökohta: "eurooppalaiseksi etsintä- ja kiinniottamisvaltuutukseksi" nimetyn välineen luominen.
Komissio on jo toiminut asiassa järjestämällä lähipäivinä pidettävän kansallisten asiantuntijoiden välisen kokouksen, jonka pohjana olevassa istuntoasiakirjassa on tarkoitus esittää juuri mainitsemani ehdotukset.
Haluaisin toistaa komission lupauksen edistää kaikin perustamissopimusten sille myöntämien keinojen avulla Euroopan terrorismin vastaisen toiminnan vahvistamista toimin, jotka ovat merkittävässä asemassa komission työohjelmassa vuodelle 2001, josta keskustellaan lähiaikoina tässä edustajainhuoneessa.
Minun on sanottava, että olen tyytyväinen komission vastaukseen ja myönteiseen asenteeseen, jolla se etsii muotoja ja tuo käyttöön keinoja vapauden ja demokratian pahimman vihollisen, terrorismin, tehokkaaseen torjumiseen.
Mutta, arvoisa komission jäsen, mikä tässä on ongelmana?
Ongelmana on se, että meillä on kiireellinen tarve säätää konkreettiset määräajat, jotta nämä keinot saataisiin aikaiseksi mahdollisimman nopeasti.
Kuten arvoisa komission jäsen tietää, Euroopan parlamentti on kiirehtinyt eurooppalaisten etsintä- ja pidätysmääräysten täytäntöönpanoa välineenä saada mahdollisimman nopeasti aikaan se, että voitaisiin entistä helpommin pidättää, viedä oikeuteen ja tuomita ne, jotka Euroopan unionin alueella tekevät rikoksen ihmisten perusoikeuksista suurinta, elämää, vastaan.
Olisi täydellistä harhaa, jos lain määräykset Euroopan unionin uudella vapauteen, turvallisuuteen ja oikeuteen perustuvalla alueella auttaisivatkin nimenomaan suojaamaan niitä, jotka ryhtyvät niin halveksittavaan rikokseen.
Tahtoisin aluksi ilmoittaa olevani samaa mieltä Hernández Mollarin kanssa asian kiireellisyydestä.
Ajatus kiireellisyydestä on erittäin tärkeä.
Ensinnäkin kaikkien jäsenvaltioiden on kiireesti päästävä hyväksymään ja ratifioimaan vuosina 1995 ja 1996 tehdyt sopimukset rikollisen luovuttamisesta.
Tämä on ensimmäinen merkki kiireellisyydestä.
Toiseksi meillä on, kuten arvoisa parlamentin jäsen pian näkee, vuoden 2001 toimintaohjelmassa eurooppalaisia etsintä- ja pidätysmääräyksiä koskevat hyvin konkreettiset päivämäärät ja määräajat sitä varten, että komissio voi esittää ehdotuksensa.
Ja voin taata, että vuosi 2001 tulee olemaan vedenjakajana terrorismin torjuntaan liittyvissä asioissa, koska sen torjunta on yhteistä kaikille Euroopan unionin valtioille, ei yhden ainoa valtion ongelma, vaan uhka vapaudelle, turvallisuudelle ja oikeudelle koko Euroopan unionissa.
kysymyksen nro 26 (H-0975/00):
Aihe: Vailla turvapaikkaa olevat vainotut naiset Naisia vainotaan ja ahdistellaan joissakin maissa julmasti ja heidän perusihmisoikeuksiaan rikotaan. Naiset saattavat joutua jopa silpomisen tai tapon uhreiksi.
Usein tämä johtuu fundamentalististen lakien tai ikivanhojen käytäntöjen ja perinteiden soveltamisesta.
Euroopan unioni sanoo haluavansa suojella naisia tältä sietämättömältä vainolta ja ahdistelulta, mutta se ei ole kuitenkaan vielä osannut muuntaa julistuksiaan poliittisiksi toimiksi ja päätöksiksi, jotka raivaisivat tietä toivolle.
Suosisiko komissio ehdotuksia, joiden myötä tällaisessa tilanteessa oleville naisille myönnettäisiin poliittinen turvapaikka Euroopan unionissa?
. (PT) Vastauksena jäsenen kysymykseen haluaisin sanoa, että pakolaisten asemaa säätelevät koko maailman tasolla vuonna 1951 tehty Geneven yleissopimus ja vuoden 1967 pöytäkirja, jotka koskevat pakolaisten asemaa.
Euroopan tasolla on voimassa 4. maaliskuuta 1996 päivätty yhteinen kanta, joka ei ole velvoittava ja joka on hyväksytty jo Maastrichtin sopimuksen puitteissa.
Se koskee "pakolaisen" määritelmän yhdenmukaista soveltamista Geneven vuoden 1951 yleissopimuksen 1 artiklan mukaisesti, mutta kaikilla jäsenvaltioilla ei ole käytössään yhdenmukaista "pakolaisen" määritelmää.
Tosiasia on se, ettei vuoden 1951 yleissopimuksessa sen enempää kuin Euroopan unionin asiakirjoissakaan mainita kysymyksiä, jotka liittyvät naisten, erityisesti ihmisoikeusloukkausten uhrien, esittämiin ja erityisesti heidän sukupuoleensa liittyviin pyyntöihin, esimerkiksi seksuaaliseen väkivaltaan, sukuelinten silpomiseen tai sukupuoleen liittyvään oleelliseen oikeudelliseen syrjintään.
Amsterdamin sopimuksen voimaantulon myötä unionilla on nyt Tampereen Eurooppa-neuvoston jälkeen valtuutus hyväksyä yhteiset vähimmäissäännöt turvapaikka- ja pakolaissuoja-asioissa, ja sen tarkoituksena on hyväksyä keskipitkällä aikavälillä Euroopan yhteinen turvapaikkajärjestelmä.
Komissio pyrkii vuoden 2001 aikana esittämään yksittäisiä ehdotuksia niin ensimmäisen kuin toisenkin asian osalta.
Näiden yksittäisten ehdotusten keskipisteenä ovat hyväksikäytettyjen ja huonosti kohdeltujen naisten tilanteet.
Komissio on sitä paitsi ryhtynyt jo joihinkin toimiin näiden naisten erityistilannetta silmällä pitäen.
Näitä toimia havainnollistaa 24. toukokuuta viime vuonna esittämämme direktiiviehdotus, joka koskee tilapäisen suojan antamista tilanteissa, joissa jäsenvaltioiden alueelle tulee suuri määrä siirtymään joutuneita henkilöitä.
Tuon ehdotuksen mukaan jäsenvaltioiden velvollisuutena on 11 artiklan 4 kohdan mukaisesti antamaan asianmukaista lääkärin- tai muuta apua kidutuksen, raiskauksen tai muiden vakavien henkisen, ruumiillisen tai seksuaalisen väkivallan kohteiksi joutuneille naisille.
Myös komission ehdotuksessa, joka koskee pakolaisaseman myöntämis- ja kieltämismenettelyä koskevia vähimmäisvaatimuksia ja jonka komissio hyväksyi 20. syyskuuta 2000, on useita sääntöjä, jotka koskevat naisten erityistarpeita, esimerkiksi 4 artiklan 4 kohta, jossa puhutaan naisille annettavasta mahdollisuudesta esittää aviomiehestä erillinen turvapaikka-anomus, tai 3 artiklan 8 kohta, jossa vahvistetaan naisille tehtävän itsenäisen ja erillisen haastattelun periaate turvapaikka-anomusta esitettäessä, tai 8 artiklan 7 kohta, jossa myönnetään naisille oikeus vaihtaa haastattelijaa ja tulkkia, mikäli he tuntevat olevansa estyneitä kertomaan turvapaikka-anomuksensa syitä haastattelijan tai tulkin ollessa mies, erityisesti sellaisissa tilanteissa, joissa on kyse seksuaalisesta hyväksikäytöstä, ja lopuksi 14 artiklan 1 kohdan alakohta c, jossa jäsenvaltiot velvoitetaan varmistamaan, että henkilöstö, joka haastattelee arkaluonteisissa tilanteissa eläviä henkilöitä, saa tarvittavaa peruskoulutusta voidakseen käsitellä näiden naisten erityisongelmia.
Komission tarkoituksena on myös esittää turvapaikanhakijoiden vastaanotto-oloja koskevassa tämän vuoden ensimmäisen kolmanneksen aikana esitettävässä direktiiviehdotuksessaan sääntöjä, jotka koskevat sellaisia henkilöitä, joilla on erityistarpeita.
Komissio on jo käynnistänyt laajennetun kuulemismenettelyn sen erityiskysymyksen osalta, että sukupuoleen perustuva vaino olisi turvapaikka-anomuksen perustana, ja toivomme, että tämän vuoden kuluessa voitaisiin tehdä tarvittavat johtopäätökset, jotta parlamentille ja neuvostolle voitaisiin esittää ehdotus toissijaisesta suojelusta, jossa voitaisiin ottaa huomioon myös tämänkaltaiset tilanteet.
Paljon kiitoksia, komission jäsen Vitorino, ymmärsin, että komission aikomuksena on esittää asiaa koskevia ehdotuksia.
Haluan vain sanoa, että päättyneen vuosisadan viimeisellä vuosikymmenellä sekä Wienin konferenssi että myöhemmin Pekingin konferenssi avasivat meille uusia mahdollisuuksia ottaa huomioon se konkreettinen tilanne, josta naiset kärsivät hyvin monessa maassa, mutta uskoakseni arvoisa komission jäsen on ymmärtänyt jäsen Izquierdon tarkoituksen, ja olen kiitollinen siitä, hän aikoo tehdä tällaisia ehdotuksia.
Seuraavia kysymyksiä käsitellään yhdessä, koska ne koskevat samaa aihetta:
Kysymys nro 27 (H-0969/00):
Aihe: Euroopan kemianteollisuus Euroopan hiilihydraattiteollisuus työllistää noin 8500 henkilöä.
Euroopan kemianteollisuus ei sille viime vuosina myönnetyistä vientituista huolimatta ole riittävän kilpailukykyinen, mistä osoittaa se, että neljä eurooppalaista tuotantoyksikköä on jouduttu sulkemaan, ja se, että eurooppalaiset yritykset ovat perustaneet kuusi uutta tehdasta kolmansiin maihin. Tämä kehitys alentaa suoraa ja välillistä työllisyyttä (maanviljelijät) sekä huonontaa eurooppalaisten maataloustuotteiden menekkiä.
Mitä komissio aikoo tehdä tämän kehityksen kääntämiseksi?
Kysymys nro 28 (H-0977/00):
Aihe: Vientitukien poistaminen hiilihydraattiteollisuudelta Hiilihydraattiteollisuus käyttää 1,2 miljoonaa tonnia tärkkelystä/glukoosia, jota valmistetaan 2 miljoonan tonnin erästä viljaa, jonka viljelyala on noin 400 000 hehtaaria.
Onko komissio tietoinen, että poistamalla vientituen kemianteollisuuden tuotteilta, jotka valmistetaan maatalouden raaka-aineista, se on heikentänyt merkittävästi Euroopan kemianteollisuuden kilpailukykyä? Tämä teollisuuden haara ei EU:n isoglukoosikiintiöjärjestelmän ja yhteisön etanoliohjelman puuttumisen johdosta voi nauttia samoista mittakaavaeduista kuin Yhdysvaltain glukoosintoimittajat.
Arvoisa puhemies, arvoisat parlamentin jäsenet, pitää paikkansa, että viime vuoden elokuun alusta lähtien yhteisön kemianteollisuus ei ole saanut enää vientitukia maatalouden raaka-aineille kuten tärkkelykselle, glukoosille, sokerille jne., jotka jalostetaan vientituotteiksi.
Tämä toimi on osa maatalousministerien neuvostossa viime vuoden maaliskuussa päätettyjä lukuisia määräyksiä, jotka koskevat niin sanottuja liitteeseen I kuulumattomia tuotteita. Siitä lähtien näiden tuotteiden vienti on kuulunut talousarviota koskevan kurinalaisuuden piiriin WTO:ssa tehdyn sopimuksen mukaisesti.
Näille tuotteille myönnetään kuitenkin edelleen tuotantotukea, jonka suuruus turvaa niiden kilpailukyvyn maailmanmarkkinoilla myytävien vertailukelpoisten tuotteiden kanssa.
Siten on erittäin epätodennäköistä, että tätä koskeva tuonti lisääntyy, koska kemianteollisuuden käyttämien maatalouden raaka-aineiden hinta lasketaan itse asiassa maailmanmarkkinahintojen tasolle, aivan konkreettisesti unionin vapaasatamissa.
Tätä toimenpidettä koskevissa neuvotteluissa esitettyjen toiveiden mukaisesti komissio seuraa myös hyvin tarkasti, miten tämän alan markkinat kehittyvät jatkossa vienti ja talousarviotilanne mukaan lukien.
Kiitän komission jäsentä vastauksesta, mutta pyytäisin komissiota selittämään ilmeisen epäjohdonmukaisuuden, joka vallitsee sen ja neuvoston ilmoittaman poliittisen tahdon edistää biotekniikkateollisuutta sekä niiden toteutettujen toimien välillä, jotka vaarantavat koko tämän teollisuuden olemassaolon.
Arvoisa parlamentin jäsen, nyt on kyse siitä, millä ehdoilla raaka-aineet, joista teollisuutemme valmistaa tiettyjä teollisuustuotteita, annetaan teollisuuden käyttöön.
Me lähdemme periaatteessa siitä, että meidän eurooppalainen teollisuutemme on kilpailukykyinen. Se on kilpailukykyinen silloin, kun se saa jalostamansa raaka-aineet samoilla ehdoilla kuin maailmanmarkkinoilla.
En ymmärrä, miksi tältä osin tarvittaisiin lisätukea.
Me voimme joka tapauksessa edistää vain maatalouden markkinajärjestelyillämme tämän koko kysymyksen maataloutta koskevaa osaa.
Me emme ole olemassa sitä varten, että investoimme maatalouteen tiettyjä budjettivaroja tukeaksemme kemianteollisuutta.
Meidän tehtävämme on tukea sopimuksen tavoitteiden mukaisesti maataloutta eli antaa eurooppalaisille viljelijöille mahdollisuus myös myydä tuottamiaan tuotteita.
En usko, että meillä on mielipide-eroja siitä, haluammeko tukea kemianteollisuutta maatalouspolitiikan pohjalta.
On kuitenkin tärkeää - tämä kävi ilmi myös viime vuonna - että budjettikuriin liittyvistä syistä ja muista syistä tätä mahdollisuutta ei ollut vielä jokin aika sitten.
Tämä oli ensimmäinen asia.
Sitten toinen asia.
Olemme ymmärtäneet liike-elämän esittämien painokkaiden mielipiteiden perusteella, että käsittelyssä esiintyviin eroihin törmätään, samoin kuin tähän liittyviin kustannuksiin, jotka muodostavat tosiaankin osan eurooppalaista maatalouspolitiikkaa.
Toisaalta ei voida kiistää, että kasvituotteiden tuottajien tilanne ei ole tällä hetkellä varmasti Euroopan unionissa helppo.
Siinä mielessä jokainen kilo lisää myyntiä on hyväksi kemianteollisuudelle erityisesti silloin, kun voidaan osoittaa, että täytyy tuottaa korkeammilla omakustannushinnoilla.
Haluaisin pyytää komission jäsentä vielä kerran tarkastelemaan kriittisesti eurooppalaisten ja Euroopan ulkopuolisten yritysten todellisen omakustannushinta-analyysin perusteella, johon sisällytetään myös geneettisen muuntelun näkökohta, eikö tätä järjestelyä voitaisi soveltaa tehokkaammin aktiivisen jalostuksen ulkopuolella.
Voidaan tietysti harkita, onko olemassa vielä muita myyntikanavia, mutta haluaisin korostaa, että myös maatalouden tukemisessa on noudatettava tiettyjä rajoja, sillä viime kädessä kaikille näille tuotteille, joita on käsitelty tässä yhteydessä, olipa kyse sitten sokerista tai tärkkelyksestä, on olemassa kiintiöt, joiden rajoissa tukeminen tapahtuu.
Me emme voi antaa nyt valtavia määriä lisäapua, koska sitä ei ole budjetoitu talousarviossa.
Maatalousalalla annettavan tuen on tapahduttava markkinajärjestelyissä sovittujen enimmäiskiintiöiden rajoissa.
Me emme voi nyt lisätä kiintiöitä.
Kysymys nro 29 (H-0003/01):
Aihe: Yhtenäinen lähestymistapa BSE-kriisin taloudellisiin vaikutuksiin Komission jäsenen Franz Fischlerin mukaan lihaluujauhon käyttöä rehussa koskeva EU:n kielto aiheuttaa noin 4,5 miljardin euron kustannukset.
On erittäin epäselvää, kuinka tässä asiassa menetellään vahingonkorvausten suhteen.
Rahoitustoimien kirjavuus eri jäsenvaltioissa voi johtaa kilpailun vääristymiseen jäsenvaltioiden välillä.
Aikooko komissio varmistaa yhtenäisen lähestymistavan käyttöönoton BSE-kriisin taloudellisten vaikutusten käsittelemiseksi, sillä kansallisten ja alueellisten viranomaisten rahoitustoimien kirjavuus voi johtaa kilpailun vääristymiseen EU:n jäsenvaltioiden välillä?
Jos ei aio, miksi se vastustaa koordinoitua lähestymistapaa?
Toinen osa
Arvoisa puhemies, arvoisat parlamentin jäsenet, on suositeltavaa erottaa BSE-kriisin taloudellisten vaikutusten arvioinnissa toisistaan eläinlääkinnälliset toimenpiteet, yhteisön toimet, joita määrättiin naudanlihan yhteisen markkinajärjestelyn yhteydessä, ja kansalliset toimet.
Mitä tulee yhteisön toimiin tällä alalla, haluaisin muistuttaa arvoisaa jäsentä siitä, että vasta äskettäin otettiin käyttöön lukuisia naudanlihamarkkinoiden tukitoimia.
Siten aloitettiin sekä yksityistä varastointia koskevat tuet että julkinen interventio, jotka yhteisö rahoittaa 100-prosenttisesti.
Sen lisäksi otettiin käyttöön myös vielä tämä erityinen järjestelmä, joka koskee yli 30 kuukauden ikäisistä naudoista saatavan lihan poistamista ravintoketjusta.
Yhteisö maksaa 70 prosenttia eläimen arvosta, ja jäsenvaltioiden on maksettava 30 prosenttia sekä vastattava myös poistamisesta aiheutuvista kustannuksista.
Jos jäsenvaltiot aikovat toteuttaa kansallisia toimia, niistä on tietysti ilmoitettava komissiolle, ja komissio tarkistaa myös jatkuvasti, mitä tällä alalla tapahtuu, välttääkseen kilpailun vääristymisen edistämisen.
Jos jäsenvaltiot haluavat helpottaa BSE-kriisin seurauksia tukien avulla, kyseisestä tukijärjestelmästä on ilmoitettava komissiolle Euroopan yhteisön perustamissopimuksen 88 artiklan 3 kohdan mukaisesti, jotta - mistä puhuin jo ilmoittamisen yhteydessä - tukijärjestelmän yhdenmukaisuus yhteisön puitteiden kanssa voidaan tarkistaa.
Kuulen luonnollisesti mielelläni tämän kaiken sanottavan, arvoisa komission jäsen.
Kiitän teitä tietenkin vastauksestanne ja tekemästänne selvennyksestä sekä erosta yhtäältä kansallisten toimenpiteiden ja toisaalta yhteisön toimenpiteiden välillä.
Totean vain käytännössä, että vaikka tilanne oli sellainen vain minun kotimaassani, oletan, että myös muissa maissa on tällä hetkellä käynnissä melkoinen meteli.
Flanderin alueemme maatalousministeri Dua puhuu lihaveroista.
Muut puhuvat Alv:n korottamisesta, ja jotkut haluavat sysätä laskun Euroopalle.
Totean vain, että tilanteemme on melko kaoottinen ja että meillä vallitsee melkoinen epävarmuus.
Siitä huolimatta, että tällaisista toimista täytyy ilmeisesti ilmoittaa komissiolle, maanviljelijöiden keskuudessa sekä myös lihanjalostusteollisuudessa ja tietysti pienissä lihakaupoissa, jotka joutuvat ottamaan vastaan ensimmäisen iskun, ollaan melkoisen huolestuneita.
Eikö olisi oikeastaan parempi, että silloin kun kaikki testit täytyy suorittaa, siitä maksettava korvaus tai tapa, miten kustannukset hoidetaan etukäteen eikä jälkikäteen, yhdenmukaistettaisiin, jotta kilpailun vääristymistä ei voisi tapahtua.
Olen jossakin määrin pettynyt vastaukseenne tästä asiasta.
Arvoisa puhemies, arvoisa parlamentin jäsen, voi olla, että te pidätte vastaustani pienoisena pettymyksenä, mutta jos se, mitä te sanotte, pitää paikkansa, että siis teidän kotiseudullanne Flanderissa on syntynyt kaaos paikallisten poliittisten vastuunkantajien lausuntojen seurauksena, juuri paikallisten poliittisten vastuunkantajien on poistettava tämä kaaos.
Te ette voi antaa sitä komission tehtäväksi.
Yksi asia vielä täydennykseksi, koska te puhuitte myös siitä.
Jos jäsenvaltio määrää verotuksellisia tai rinnakkaisverotuksellisia toimia, kuten te niitä nimititte, siis esimerkiksi arvonlisäveroa koskevia lisäveroja, näitä toimia saadaan tietysti toteuttaa vain nykyisen lainsäädännön puitteissa, eli niiden on oltava yhdenmukaisia eurooppalaisten verodirektiivien kanssa. Jos sen lisäksi määrätään muita toimia, komission on tarkistettava ne vastaavasti.
Kulloisenkin jäsenvaltion tehtävänä ja velvollisuutena on kuitenkin ilmoittaa myös alueellisista toimista.
Jäsenvaltioiden pitää ilmoittaa siis paitsi kansallisella tasolla käyttöön otetut toimet myös kaikki tähän liittyvät toimet.
Komission jäsen Margot Wallströmille esitetyt kysymykset
Kysymys nro 30 (H-0972/00):
Aihe: Kaivosjätteen vienti Ruotsalainen kaivosyhtiö Boliden vei 1980-luvulla suuria määriä myrkyllistä kaivosjätettä Chilessä sijaitsevaan Aricaan, jossa jäte oli määrä käsitellä ja hyödyntää uudelleen.
Jätettä säilytettiin avovarastossa, minkä seurauksena ympäristöön pääsi raskasmetallipäästöjä ja paikalliset asukkaat kärsivät vakavista terveysongelmista.
Chilessä on esitetty vaatimuksia jätteen kuljettamisesta takaisin Ruotsiin.
Katsooko komissio, että jätteen vienti on tapahtunut alueella voimassa olevien sääntöjen mukaisesti?
Katsooko komissio, että Boliden on nykyään jollakin tavalla vastuussa tilanteen selvittämisestä?
Jätteiden kuljetusta, myös yhteisöön saapuvia ja yhteisöstä lähteviä kuljetuksia, koskevat määräykset sisältyvät asetukseen 259/93.
Tämä asetus korvasi direktiivin 84/631, jossa käsiteltiin vaarallisten jätteiden rajat ylittäviä siirtoja.
Tämän tarkistamisen avulla vuonna 1989 laaditun vaarallisten jätteiden siirtoja koskevan Baselin yleissopimuksen päätökset liitetään yhteisön lainsäädäntöön.
Yhteisö kielsi sen vuoksi 1. tammikuuta 1998 alkaen kaikki sellaisten vaarallisten jätteiden siirrot, joita aiotaan kierrättää tai jotka aiotaan varastoida valtioihin, jotka eivät kuulu OECD:hen.
Yhteisö noudattaa sen vuoksi vuonna 1995 laadittua Baselin yleissopimukseen tehtyä muutosta, joka ei ole vielä tullut voimaan kansainvälisesti.
Tätä lainsäädäntöä ei kuitenkaan voi ulottaa koskemaan ruotsalaisen kaivosyhtiö Bolidenin jätteen vientiä Chileen 1980-luvulla, koska Ruotsi ei ollut silloin EU:n jäsen.
Lisäksi Baselin yleissopimuksen määräykset eivät olleet voimassa 1980-luvulla.
Tässä yksittäisessä tapauksessa komissio on sitä mieltä, että yritys ei ole minkään yhteisön lainsäädännön mukaan vastuussa näiden jätteiden mahdollisista ympäristövaikutuksista.
Kysymys Bolidenin vastuusta jää sen vuoksi kansalliseksi kysymykseksi, joka on ratkaistava kansallisen ympäristölainsäädännön puitteissa.
Kiitän vastauksesta.
Ymmärrän tietenkin, että asia on näin, toisin sanoen, että nykyään ei ole olemassa mitään lainsäädäntöä, jota voitaisiin soveltaa tässä yhteydessä.
Tämä on kuitenkin esimerkki poikkeuksellisen kyynisestä kaupankäynnistä, jossa myrkyllistä jätettä, joka aiheuttaa vaarallisia sairauksia erityisesti alueen lapsille, viedään maahan, joka ei pysty huolehtimaan siitä.
Kysymykseni kuuluu: jos näin tehtäisiin nykyään, toisin sanoen, jos jätteitä yritettäisiin viedä tällä tavalla, eivätkö säännöt kieltäisikin täysin tällaisen viennin?
Vastaus kysymykseen on kyllä.
Vaarallisen jätteen vienti on nykyään kiellettyä myös kolmansiin maihin, toisin sanoen EU:n ulkopuolelle.
Kysymys nro 31 (H-0973/00):
Aihe: Espanjan kansallinen vedenkäyttösuunnitelma ja kansalaisten Euroopan komissiolle esittämä pyyntö puuttua asiaan Hankkeesta kansalliseksi vedenkäyttösuunnitelmaksi on jo osapuolten neuvotteluvaiheessa esitetty yli 80 000 vetoomusta. Näissä vetoomuksissa ympäristöjärjestöt valittavat, että lukuisat suunnitelmaan sisältyvät työt vaikuttavat Espanjan hallituksen itsensä LIC-alueiksi julistamiin alueisiin ja uhkaavat vakavasti suojeltavia lajeja.
Maanviljelijöiden ja karjankasvattajien ammattijärjestöt ja yhdistykset korostavat suunnitelman negatiivisia näkökohtia ja ehdottavat laajaa tarkistusta. Lukuisat paikallisviranomaiset tähdentävät, että joissakin veden juoksuttamista vesistöstä toiseen koskevissa suunnitelmissa ei ole otettu huomioon yhteisvastuullisuutta, ja korostavat väestölle tästä aiheutuvia sosiaalistaloudellisia vaikutuksia jne.
Kaikki nämä sosiaaliset toimijat ovat ilmaisseet halunsa, että Euroopan komissio antaisi lausunnon suunnitelmasta ja ottaisi yhteyttä Espanjan hallitukseen vaatiakseen sitä korjaamaan suunnitelman kielteiset näkökohdat.
Voisiko komissio määritellä asiaa koskevan kantansa ja antaa yksityiskohtaiset johtopäätöksensä neuvotteluista, joita se on tähän mennessä käynyt Espanjan hallituksen kanssa vedenkäyttösuunnitelmasta?
. (EN) Arvoisa puhemies, Espanjan ministeri Matasin aloitteesta järjestimme tapaamisen, jossa hän esitteli Espanjan kansallisen vedenkäyttösuunnitelman luonnoksen pääpiirteet.
Suunnitelma on tässä vaiheessa luonnos, jota tullaan todennäköisesti muuttamaan meneillään olevan laajan osakkaiden kuulemismenettelyn jälkeen.
Espanjan ympäristöministeri on vahvistanut sitoutumisensa tähän kuulemiseen.
Kerroin tapaamisessa espanjalaisille viranomaisille, että heidän täytyy varmistaa noudattavansa kaikkia EU:n asiaankuuluvia ympäristösäädöksiä ja politiikkoja, myös vesipolitiikan puitedirektiiviä.
Tämä koskee niin lopullisen suunnitelman muodollista hyväksymismenettelyä kuin sen täytäntöönpanoakin.
Suunnitelma on yhä luonnosasiakirja, ja Espanjan ympäristöministerin pyynnöstä yksikköni tarkastelee parhaillaan suunnitelmaluonnosta.
Arvoisa komission jäsen, kyllä tämä aivan varmasti on suunnitelma ja te tiedätte, että lyhyen ajan kuluessa se aiotaan lähettää Espanjan parlamentin käsittelyyn.
Kun otetaan huomioon, että tässä suunnitelmassa - sellaisena kuin se on esitetty - lyödään laimin useiden eurooppalaisten direktiivien säännöksiä, sekä elinympäristöä että lintukantoja koskevia direktiivejä ja jopa vesistöjä koskevan puitedirektiivin päämääriä, kysyn seuraavaa: jos lopullisen muodon saaneessa laissa lyödään edelleen laimin näiden direktiivien säännöksiä ja jos se on vahingollinen luonnonympäristölle, saadaanko sille luvatut 1 300 miljardin varat yhteisön rahastoista?
. (EN) Espanjan hallituksen kanssa tämän asian yhteydessä käytävä kuulemis- ja keskustelumenettely, jonka olemme nyt aloittaneet, tarkoittaa tietenkin, että aiomme hankkia kaiken sen tiedon, jota tarvitsemme ollaksemme kunnolla tietoisia tästä prosessista ja varmistaaksemme, että Espanjan hallitus noudattaa säädöksiä.
Olette jo maininnut joitakin tähän asiaan liittyviä direktiivejä.
Jos ympäristölainsäädäntöä rikottaisiin, voisimme keskeyttää hankkeen rahoituksen.
On erittäin tärkeää, että pystymme nykyään tekemään niin, emmekä tietenkään anna jäsenvaltiolle rahaa ympäristölainsäädännön rikkomiseen.
Aiomme pysyä yhteydessä Espanjan hallitukseen ja varmistaa, että heidän suunnitelmansa ovat voimassa olevien direktiivien mukaisia.
Mielestäni Espanjan vedenkäyttösuunnitelma on - tästä meillä ei tällä hetkellä ole enää pienintäkään epäilystä - maallemme kauaskantoinen hanke.
Tähän saakka siitä ovat olleet samaa mieltä vuosien mittaan oikeastaan kaikki Espanjan poliittiset ryhmät.
Itse asiassa jo vuonna 1993 sosialistien hallitus, tietoisena sen tarpeesta, laati ehdotuksen, jota se ei tuohon aikaan kyennyt viemään tai osannut viedä eteenpäin.
Tuohon ehdotukseen varmastikin sisältyi nykyistä hanketta tuntuvasti suurempi määrä infrastruktuureja.
No niin, vuodet ovat kuluneet ja nykyisen hankkeen on oltava johdonmukainen, sen on oltava sosiaalisesti paljon kiinteämpi kuin tähän saakka esitetyt muut hankkeet, sen on otettava ympäristö paljon herkemmin huomioon ja epäilemättä sen on oltava myös luonteeltaan hyvin osallistuva.
Koska se on niin tärkeä hanke Espanjan alueiden solidaarisen kehityksen kannalta, ei tässä mielessä ole uskoakseni syytä epäillä ympäristöministerin jo useaan otteeseen esittämää kommenttia, lupausta tai vakuutusta siitä, että tämä on avoin asiakirja, että kyseessä on hanke tai ehdotus, johon ilman pienintäkään epäilystä tarvitaan kaikkien sen kohteeksi joutuvien alueiden yhteinen suostumus, ja niinpä teenkin, arvoisa komission jäsen, seuraavan kysymyksen: ottaen huomioon komission ja Espanjan hallituksen mahdollisimman tiiviin yhteistyön puitteet sekä puitedirektiivissä ennakoidut tilanteet, mitä tukea juuri komissio voi tarjota tämän hankkeen kehittämiseksi asianmukaisella tavalla?
. (EN) Arvoisa puhemies, tässä vaiheessa meneillään on tietenkin tietojenvaihto.
Varmistamme, että olemme kunnolla tietoisia siitä, mitä Espanjassa tapahtuu.
Voin vain toistaa, että Espanjan ympäristöministeri on vahvistanut sitoutumisensa kuulemismenettelyyn - ja tiedän, että näin tällä hetkellä onkin - ja asiasta keskustellaan - keskustelu on ymmärtääkseni kiivasta.
Kun suunnitelmaa ei vielä ole lyöty lukkoon, meiltä on pyydetty neuvoja ja ohjausta, ja tämä on, mitä voimme tällä hetkellä tehdä: ylläpitää avointa keskustelua Espanjan hallituksen kanssa ja varmistaa, että kuulemismenettely toteutetaan asianmukaisesti.
Kysymys nro 32 (H-1002/00):
Aihe: Komission toimet palosuojelun koordinoinnin lisäämiseksi EU:n jäsenvaltioissa EU:n palosuojelustrategiat ovat puutteellisia.
Viime aikojen katastrofit, etenkin tunnelipalo Itävallassa, samoin kuin aikaisemmat ravintoloissa, hotelleissa ja laivoilla sattuneet tulipalot osoittavat, että on tärkeää parantaa EU:n paloturvallisuuspolitiikkaa.
EU:n yhdentymisen tiivistyminen edellyttää yhteisten strategioiden kehittämistä myös näille paloturvallisuuden aloille.
Komission pääosastojen välillä ei tietääkseni ole minkäänlaista koordinointia ja kukaan komission jäsenistä ei näytä olevan päävastuussa näistä kysymyksistä.
Paloturvallisuus vaikuttaa moniin aloihin, kuten matkailuun, ympäristö- ja kuluttajapolitiikkaan, liikenneverkkoihin jne.
Ihmisten on voitava tuntea olonsa turvalliseksi, riippumatta siitä, missä EU-maassa he oleskelevat.
Mitä komissio tekee EU:n jäsenvaltioiden palosuojelustrategioiden koordinoinnin tehostamiseksi?
. (SV) Arvoisa puhemies, hyvät jäsenet, komissio on hyvin tietoinen ja syvästi pahoillaan siitä tosiasiasta, että ihmisiä on menehtynyt ja loukkaantunut tulipalojen seurauksena, ja komissio ilmaisee myötätuntonsa omaisia kohtaan.
Komissio on pahoillaan myös palojen aiheuttamista ympäristöllisistä ja taloudellisista vahingoista.
Tämä kysymys on erittäin tärkeä tämänhetkisessä tilanteessa, kun otetaan huomioon jouluna Alankomaissa ja Kiinassa syttyneet tulipalot, joissa menehtyi useita nuoria.
Komissio pitää tärkeänä paloturvallisuuskysymysten koordinointia.
Yhteisön paloturvallisuuden parantaminen, erityisesti palojen ehkäiseminen, on erittäin keskeinen kysymys pelastuspalvelujen tai väestönsuojelun parantamiseen tarkoitetussa yhteisön ohjelmassa.
Voin myös ilmoittaa, että elinkeinoelämän pääosaston yhteydessä toimiva rakennusteollisuuden yksikkö on äskettäin aloittanut rakentamiseen liittyvää paloturvallisuutta koskevan tutkimuksen Euroopan unionissa.
Tämän tutkimuksen tarkoituksena on parantaa rakennussääntöjen yhdenmukaistamista niin, että kaikkien unionin alueella sijaitsevien rakennusten pitää täyttää samat turvallisuusvaatimukset.
Rakennustuotteita koskevassa direktiivissä asetetaan kaikkia rakennustyyppejä, muun muassa tunneleita, koskevia olennaisia vaatimuksia.
Komissio arvioi läheisessä yhteistyössä jäsenvaltioiden kanssa myös sitä, millaisia seurauksia paloturvallisuutta koskevalla neuvoston suosituksella 86/666 tulee olemaan.
Komissio aikoo laatia tätä asiaa koskevan kertomuksen Euroopan parlamentille ja neuvostolle vuoden ensimmäisen puoliskon aikana.
On myös oltava tietoinen siitä, että jäsenvaltiot voivat päättää omista turvallisuusvaatimuksistaan ja että paloja ehkäisevät toimet kuuluvat ensisijaisesti jäsenvaltioille.
Kyse on kuitenkin laajasta ongelmasta, joka otetaan huomioon yhteisön eri politiikoissa, jotta niitä toimia, joihin jäsenvaltiot ovat ryhtyneet, voitaisiin täydentää.
Paloturvallisuuskysymysten koordinoinnissa saattaa edelleenkin esiintyä tiettyjä heikkouksia.
Jotta tästä selviydyttäisiin ja jotta koordinointia saataisiin parannettua, oman pääosastoni pelastuspalveluyksikkö ja asianosaiset yksiköt teollisuuden, kuluttajapolitiikan ja terveydenhuollon alalla perustivat viime vuoden lokakuussa työryhmän, johon kuuluu edustajia palvelualan useilta haaroilta.
Minun on todellakin syytä kiittää vastauksesta.
On selvää, että asiassa on kuitenkin edistytty melkoisesti.
Minulla ei ole minkäänlaista aikomusta viedä kansallisilta tai paikallisilta viranomaisilta sitä vastuuta, joka niille kuuluu näissä paloturvallisuuskysymyksissä - toissijaisuusperiaatetta on tietenkin noudatettava, aivan kuten muissakin asioissa.
Kysymykseni lähtökohtana on muun muassa se, että olen käynyt useita keskusteluja palomiesten ja heidän ammattijärjestöjensä edustajien kanssa, ja he ovat melko huolestuneita.
Rajat ylittävät kysymykset vaikuttavat heihin entistä enemmän, aivan kuten kaikkiin muihinkin.
Palomiehet joutuvat työskentelemään yhä useammin sellaisista valtioista tulevien alusten, ajoneuvojen ja tuotteiden parissa, joita he eivät tunne ja joiden paloturvallisuuden taso ei vastaa sitä, mihin he ovat tottuneet.
Ihmiset matkustavat entistä enemmän, ja he haluavat tietenkin tuntea olonsa turvalliseksi riippumatta siitä, missä maassa he matkustavat lautalla tai kulkevat tunnelin läpi tai missä he menevät diskoon.
Sen vuoksi on uskoakseni erittäin tärkeää, että näitä paloturvallisuuskysymyksiä ei käsitellä ainoastaan jokaisessa pääosastossa vaan että tätä strategista yhteistä vastuuta koskevassa asiassa saadaan todellakin aikaan koordinointia.
Komission jäsenen täällä antama lausuma, jonka mukaan tällainen koordinoiva työryhmä on nyt olemassa, on mielestäni askel juuri tähän suuntaan, ja sen vuoksi haluan vain kiittää vastauksesta.
Minun on tietenkin helppo olla samaa mieltä jäsen Färmin kanssa näistä näkökohdista - komissionkin pitäisi käsitellä näitä asioita tästä lähtökohdasta.
Se ei ole kuitenkaan kovin helppoa, koska todellisuus vaihtelee hyvin paljon eri maissa, ja niissä on usein kyse järjestelmästä, joka on mitä suurimmassa määrin hajautettu kunnalliselle tasolle.
Sen vuoksi voi tietenkin olla vaikeaa antaa suosituksia, ja sitäkin vaikeampi on laatia direktiivi, joka olisi niin sanotusti voimassa kaikkialla ja jossa selvitettäisiin kaikki nämä näkökohdat.
Kuten ensimmäisessä puheenvuorossani sanoin, yritämme kuitenkin koordinoida asiaa mahdollisimman paljon.
Yritämme myös tutkia, voisimmeko saada aikaan standardeja, jotka olisivat samanlaisia kaikissa jäsenvaltioissa, ja yritämme huolehtia omien toimiemme koordinoimisesta.
Asiat voivat nyt muuttua selvästi paremmiksi, koska meillä on väestönsuojeluyksikkö, jolla on nimenomaan oltava tällainen kokonaisvastuu asiasta.
Meidän on jatkettava sitä jokseenkin vaivalloista prosessia, jonka tarkoituksena on käydä läpi rakennuksiin, diskoihin, veneisiin tai milloin mihinkin liittyviä erityismääräyksiä, jotta huolehtisimme siitä, että palontorjuntaan liittyvien toimien koordinointi muuttuisi paremmaksi ja tehokkaammaksi.
Arvoisa komission jäsen, haluaisin saattaa huomioonne - olen toisaalla saattanut asian myös täysistunnon huomioon - että luonnonkatastrofien, kuten metsäpalojen, tulvien ja maanjäristysten sattuessa tärkeää on yhteiskunnan nopea toiminta ja ongelman hoitaminen sekä ennen kaikkea ihmisten pelastaminen.
Minkään yksittäisen valtion omat paikalliset voimat eivät koskaan riitä.
Olisi tärkeää saada aikaan kaikkien paikallisten pelastusyksikköjen yhteistyösuunnitelma, jotta silloin, kun jossakin maassa sattuu maanjäristys, tulva tai metsäpalo, kaikki liikenevät joukot kaikista maissa, joissa ei ole silloin ongelmia, kiirehtisivät välittömästi paikalle ja pelastaisivat ainakin ihmiset.
Pidättekö tätä harkitsemisen arvoisena ajatuksena, jota voitaisiin edistää ja joka voisi johtaa tuloksiin?
Kuten arvoisa jäsen huomauttaa, tämä on erittäin tärkeää silloin, kun kyse on kansalaisten turvasta ja väestönsuojelusta.
Meillä on sen vuoksi suunnitelma, joka antaa komissiolle entistä paremmat mahdollisuudet toteuttaa esimerkiksi eri jäsenvaltioiden pelastuspalveluiden harjoituksia ja pelastustoimia.
Komissiossakin koordinointia on parannettu, jotta pystymme nyt välittömästi antamaan tarvittavaa tietoa, ja joskus voidaan panostaa jopa erityisiin avunantotoimiin ja antaa käyttöön erityisjoukkoja, joita avunanto edellyttää, riippuen siitä, millaisesta onnettomuudesta, katastrofista tai luonnonkatastrofista on kyse.
Vieraillessani Bretagnessa ymmärsin, että alueella olisi tarvittu yksikköä tai asiantuntijoita, joiden tehtävänä olisi ollut öljypäästöjen saastuttamien lintujen puhdistus ja peseminen.
Juuri tällaisen yksikön mahdollisuutta pitää tutkia.
Missä se sijaitsisi?
Kuinka se voitaisiin tarvittaessa saada nopeasti käyttöön?
Miten meidän pitäisi harjoitella, jotta pystyisimme reagoimaan entistäkin nopeammin?
Suunnitelma ja ehdotus ovat jo olemassa.
Kyse on myös pelastusryhmiemme koordinoimisesta.
Olemme mielestämme päässeet jo hyvää alkuun.
Kyse on myös tarpeeksi suurien resurssien varaamisesta, jotta asia todellakin toimisi käytännössä.
Kysymys nro 33, laatija (H-0001/01):
Aihe: Horsmakasvien torjunta Etelä-Amerikasta peräisin oleva horsma lisääntyy huolestuttavan nopeasti kaikkialla Ranskassa.
Se leviää kaikilla kosteilla alueilla, erityisesti Loire-Atlantiquessa, Brièren, Brivet'n, Goulainen ja Redonin suoalueilla, Grandlieu-järven ympärillä, Mazerolles-tasangoilla jne.
Lukuisat vapaaehtoistyöntekijät ovat yrittäneet kitkeä kasvia pois, mutta se ei enää riitä estämään kasvin äärimmäisen nopeaa leviämistä.
Kasvin leviäminen aiheuttaa vakavia ekologisia ongelmia; lisäksi siitä on huomattavaa haittaa näiden alueiden asukkaille.
Mitä teknisiä ja rahoituksellisia toimia komissio aikoo toteuttaa taistellakseen tätä vitsausta vastaan?
. (EN) Arvoisa puhemies, tämä kysymys koskee horsmakasveja.
Kuten arvoisa jäsen totesi, nämä kasvit ovat erityinen ongelma kosteikoilla ja kosteikkojen hoito on tietenkin jäsenvaltioiden vastuulla.
Komissio voi kuitenkaan auttaa kahdella tavalla.
Se voi ensinnäkin toimivaltuutensa rajoissa edistää tietojenvaihtoa niiden paikallisten toimijoiden kesken, jotka kärsivät samasta ongelmasta.
Olette esimerkiksi ehkä kuulleet aloitteista, joita ovat tehneet Välimeren ympäristövirasto tai Aquitainen alueen Landesin yleisneuvosto, joka järjesti hiljattain tapaamisen horsmakasvien käsittelystä.
Toiseksi meillä on yhteisön rahastot, erityisesti rakennerahastoista ja LIFE-rahoitusvälineellä voitaisiin Natura 2000 -hankkeiden yhteydessä tukea horsmakasvien käsittelemistä.
Hakijoiden pitäisi tietenkin itse ehdottaa tavanomaisten kelpoisuusvaatimusten mukaisia toimia.
Kuulin kyllä vastauksenne ja kiitän teitä siitä.
Olisin halunnut tietää myös sen, voisiko tämän lajikkeen julistaa haitalliseksi tai voisiko sen myynnin kieltää, sillä ongelma tämän horsmakasvin kanssa on, että sitä myydään akvaariokasvina, sen myynti on täysin vapaata ja kun akvaariosta luovutaan, kasvi päästetään luontoon, ja tästä aiheutuu ongelmia.
Uskon, että jos kasvin myynti voitaisiin kieltää, tällä rajoitettaisiin sen leviämistä.
. (EN) Se kuuluu yhä jäsenvaltioiden toimivaltaan, niiden pitää tietenkin itse päättää, mitä ne tekevät tai millaisiin toimiin ne ryhtyvät.
Olisi erittäin radikaalia yrittää kieltää jokin kasvi.
Sellaista ei voida tehdä.
Kaikki toimet ja suunnitelmat on tehtävä alueellisella tasolla.
Me voimme tarjota neuvoja ja yhteyksiä muihin henkilöihin, jotka kärsivät samasta ongelmasta.
Arvoisa puhemies, me ihmettelemme yhä uudelleen, kun luonnossa esiintyy epätasapainoa.
Kysymykseni on: onko oikeastaan olemassa mahdollisuuksia määritellä häiriintyneen tasapainon syitä eurooppalaisten tutkimusohjelmien sisällä?
. (EN) Toivoisin osaavani vastata tähän kysymykseen.
Mielestäni oikea tapa käsitellä tätä latinankieliseltä nimeltään Ludwigia grandiflora -kasvin ongelmaa on keskustella siitä 23. ja 24. tammikuuta järjestettävillä teknisillä päivillä.
Kyseessä on näistä asioista kiinnostuneille järjestettävä konferenssi.
Ehkä saatte siellä enemmän tietoa näistä horsmakasveista ja niiden luonnottomasta leviämisestä.
Tämä on ainoa neuvo, jonka osaan tänään antaa.
Aiomme jatkaa tiedon keräämistä, ja toivottavasti onnistumme saattamaan yhteen kaikki tästä asiasta kiinnostuneet.
Komission jäsen Loyola De Palaciolle esitetyt kysymykset
Kysymys nro 34 (H-0955/00):
Aihe: Yhdistyneen kuningaskunnan ydinlaitosten valvontaviranomaisen laatiman British Nuclear Fuels Ltd. -yhtiötä koskevan väliraportin arviointi Onko komissio tehnyt arvion Yhdistyneen kuningaskunnan ydinlaitosten valvontaviranomaisen laatimasta väliraportista, joka koskee British Nuclear Fuels Ltd. -yhtiön edistymistä valvontaviranomaisen vaatimissa toimissa Sellafieldin ydinvoimalan turvallisuus- ja hallintorakenteiden parantamiseksi, kun otetaan huomioon Sellafieldin toiminnan mahdolliset kielteiset vaikutukset muihin jäsenvaltioihin?
. (ES) Yhdistyneen kuningaskunnan ydinlaitosten valvontaviranomainen julkaisi helmikuussa vuonna 2000 raportin British Nuclear Fuels Ltd. -yhtiön Sellafieldin ydinvoimalassa suorittamiin toimiin liittyvistä näkökohdista.
Tämä Yhdistyneen kuningaskunnan ydinlaitosten valvontaviranomainen on äsken julkaissut väliraportin British Nuclear Fuels Ltd. -yhtiön saavuttamasta edistyksestä tekemästään tutkimuksesta.
Helmikuussa julkaistuja suosituksia noudattaen myös komission yksiköt tutkivat tätä toista väliraporttia.
Myös komissio tietää, että marraskuun tutkimusraportin julkaisemisen jälkeen Yhdistyneen kuningaskunnan ydinlaitosten valvontaviranomainen on ilmaissut tyytyväisyytensä tapaan, jolla British Nuclear Fuels Ltd. -yhtiö on hoitanut esimerkiksi raportissa esitetyt 15 näytteenottolaitokselle annettua erityissuositusta, ja siihen seikkaan, että nämä suositukset ovat olleet ydinvoima-alan termein ilmaistuna päätettyjä, toisin sanoen ne katsotaan täytetyiksi.
Komissio on pannut merkille, että Yhdistyneen kuningaskunnan ydinlaitosten valvontaviranomainen antaa arvoa niille ponnistuksille ja sille sitoutumiselle, jota British Nuclear Fuels Ltd. on osoittanut sen huolenaiheita kohtaan, sekä sille seikalle, että se on saanut aikaan merkittävää edistystä (lainaan sanatarkasti tekstiä) sen helmikuussa esittämän raportin muissakin suosituksissa.
Paljon on silti vielä tehtävää, koska marraskuussa 2000 vain kolme tarkastusryhmän 28 suosituksesta oli virallisesti päätetty.
Yhdistyneen kuningaskunnan ydinlaitosten valvontaviranomainen on silti myöntänyt, että monet yhtiön käyttöön ottamista menetelmistä tarvitsevat vielä aikaa, ennen kuin ne tehoavat täysin.
Ydinlaitosten valvontaviranomaisen mukaan British Nuclear Fuels Ltd. on aloittanut hyvin, mutta sen on myös vastedes pidettävä yllä muutoksen henkeä samalla, kun se jatkaa laitostensa toimintaa turvallisella tavalla.
Arvoisa Ahern, arvoisat parlamentin jäsenet, komissio antaa arvoa saavutetulle edistykselle ja kuten tarkastajatkin, se toivoo näkevänsä jatkuvien sykäysten johtavan kohti parempaa turvallisuuspolitiikkaa koko laitoksen hoidossa; on siis selvää, että toimivaltamme rajoissa tai - tästä alasta puheen ollen - pikemminkin puuttuvan toimivaltamme rajoissa, seuraamme edelleen Sellafieldin tapahtumia.
Haluan kiittää komission jäsen de Palaciota siitä, että hän on tutkinut tilannetta ja että hän kertoi aikovansa jatkaa sen seuraamista.
En voi kuitenkaan olla samaa mieltä siitä, että kolmen suosituksen noudattaminen 20:stä on edistystä.
Sitä se ei todellakaan ole.
Yhdistyneen kuningaskunnan ydinlaitosten valvontaviraston ylitarkastaja sanoi teollisuus-, ulkomaankauppa-, tutkimus- ja energiavaliokunnassa hyvin selkeästi, että hän sulkee jälleenkäsittelylaitoksen, ellei se noudata kaikkia suosituksia.
Niitä kaikkia ei selvästikään ole noudatettu.
Voimme keskustella siitä, onko edistys ollut nopeaa vai hidasta, mutta kaikkia suosituksia täytyy noudattaa.
Komission jäsen de Palacio, toivon, että ilmoitatte tänään haluavanne, että kaikkia suosituksia noudatetaan ja nopeasti, sillä nimenomaan sen minä haluan kuulla.
Mainitsin myös kielteiset vaikutukset muille jäsenvaltioille, erityisesti Irlannin tasavallalle, ja haluan kiinnittää komission jäsenen huomion Irlannin säteilyturvakeskuksen joulukuussa 2000 julkaisemaan kertomukseen, jossa kritisoidaan Sellafieldin päästöjä ja niiden kielteisiä vaikutuksia Irlannin tasavallalle.
Pyytäisin teitä tutustumaan tarkemmin kyseiseen kertomukseen, komission jäsen de Palacio.
.
(ES) Pyydän tietysti heti analyysia asiakirjasta, johon arvoisa parlamentin jäsen viittasi, ellei sitä jo olla tekemässä. Ja jollei meillä ole sitä käytössämme - mikä kyllä olisi kumma - pyydän arvoisaa parlamentin jäsentä toimittamaan sen meille.
Haluan kuitenkin sanoa teille, että totta kai British Nuclear Fuels Ltd. -yhtiön olisi meidän mielestämme toiminnassaan ja Sellafieldin laitoksessa toteutettava mahdollisimman pian kaikki suositukset, ei vain kolmea, vaan 28, ja onkin selvää, että jolleivät he kykene panemaan täytäntöön kaikkia näitä suosituksia, Yhdistyneen kuningaskunnan valvontaviranomaiset ovat jo sanoneet, että heidän on silloin tehtävä asiassa päätöksensä.
Haluan muistuttaa arvoisille parlamentin jäsenille, että voin tässä lupautua - kuten olen jo aikaisemmin sanonut - tietyllä tapaa seuraamaan tilannetta läheltä, mutta toimivalta tällä alalla on yhä jäsenvaltiolla itsellään, ja tiedänkin Yhdistyneen kuningaskunnan valvontaviranomaisten toimivan koko tässä asiassa täydellä tarmollaan.
Esitin komissiolle lokakuussa kysymyksen Balkanilla käytettyjen köyhdytettyä uraania sisältäneiden ammusten ympäristöhaitoista, ja ehdotin, että osa Serbialle suunnatusta hätäapupaketista käytettäisiin Kosovon asukkaiden myrkytys- ja säteilyhaittojen tutkimiseen ja tarvittaessa korjaamiseen.
Komission jäsen Patten vastasi aika yllättävästi, ettei asia ollut kiireellinen.
Onko komission jäsenen näkemyksiä muuttanut viimeaikainen EU:n laajuinen häly ja huoli vaarasta, joka aiheutuu köyhdytettyä uraania sisältäneistä ammuksista ja pölystä, joka on vaarallista etenkin sotilaille ja siviiliväestölle, varsinkin pommin räjähdyspaikalla leikkineille lapsille, jotka ovat hengittäneet sitä?
British Nuclear Fuels Ltd. -yhtiötä koskeva kysymys ei liity asiaan eikä se ole myöskään täydentävä kysymys, joten se hylätään.
Kysymys nro 35 (H-0960/00):
Aihe: Siirtyminen maantiekuljetuksista rautatiekuljetuksiin ja ilmastonvaihdos Äärimmäisen tärkeä osa ilmastonvaihdoksesta käytävää keskustelua on liikenne, joka aiheuttaa 26 prosentista nykyisistä hiilidioksidipäästöistä. Kaikista liikenteen hiilidioksidipäästöistä 84 prosenttia aiheutuu tieliikenteestä.
Tuoreissa ennusteissa arvioidaan, että seuraavien vuosien aikana liikenteen hiilidioksidipäästötasot kasvavat kaikkein eniten.
Raideliikenteen rahtikuljetusten vapauttaminen ja rataverkoston yleistynyt yhteiskäyttö ovat tärkeitä mutta riittämättömiä askeleita raidekuljetusten edistämiseksi, vaikka se olisi tärkein vaihtoehtoinen kuljetusmuoto maantiekuljetuksille.
Miten komissio aikoo tukea investointeja raidekuljetuksiin ennen kaikkea liikennepolitiikasta laadittavan valkoisen kirjan, Euroopan laajuisia verkkoja koskevien suuntaviivojen ja kaupunkiliikenteen vihreän kirjan puitteissa?
Aikooko komissio tarkastella uudelleen TEN-kehykseen sisältyviä nykyisiä tiehankkeita niiden prioriteettiasemasta riippumatta, jotta etusija annettaisiin kestävämmille kuljetusmuodoille?
Voiko komissio ilmoittaa investointiosuudet eri kuljetusmuotoihin rakennerahastojen vuosien 2000­2006 ohjelmajakson yhteydessä?
Komissio on suunnitellut hyväksyvänsä ensi kuun alkupuolella kuljetusten yhteistä politiikkaa koskevan valkoisen kirjan, johon liittyy Euroopan laajuisia verkkoja koskevien suuntaviivojen ja tarvittaessa myös muiden, vähemmän saastuttavien ja tehokkaampien kuljetusjärjestelmien edistämistä koskevien aloitteiden tarkistus.
Näillä aloitteilla pyritään torjumaan lisääntyvää ylikäyttöastetta, kielteisiä ympäristövaikutuksia, liiallista riippuvuutta öljystä ja liikenneonnettomuuksien lisääntymistä.
Komissio laatii parhaillaan kokonaista joukkoa perusrakenteita koskevia taloudellisen ohjauksen välineitä, jotta voitaisiin paremmin hyödyntää niitä kuljetusmuotoja, joilla on siihen vielä kapasiteettia ja jotka säästävät paremmin luonnonympäristöä.
Tavoitteena on vauhdittaa uusia teknologioita ja edistää parempaa yhteistyötä kuljetusvälineiden kesken.
Tässä tarkoituksessa Euroopan verkot tarkistetaan kahdessa vaiheessa.
Ensimmäisessä vaiheessa keskitytään muutamiin ensisijaisiin aiheisiin, korostamalla tavaroiden rautatiekuljetusten edistämistä.
Toisessa vaiheessa, jonka ennakoidaan alkavan suunnilleen ennen vuotta 2004, tehdään suuntaviivojen perusteellisempi tarkistus, jolla tähdätään ennen kaikkea unionin laajentumiseen ja ympäristökysymyksiin ja jossa määritellään yhdistettyjen kuljetusten pääasialliset reitit.
Rakennerahastojen toimikauden 2000-2006 ohjelmiin liittyvissä komission suuntaviivoissa suositellaan, että ensisijainen asema suotaisiin yhdistetyille kuljetuksille.
Komissio antaa tiedonannon näyttääkseen, kuinka se on ottanut huomioon tällaiset suuntaviivat.
Haluaisin esittää täydentävän kysymyksen, mutta joudun palaamaan kahteen kysymykseni kohtaan, joihin en ole saanut vastausta.
Kysyin, aikooko komissio tarkastella uudelleen Euroopan laajuisen verkon kehykseen sisältyviä nykyisiä tiehankkeita niiden prioriteettiasemasta riippumatta, jotta etusija annettaisiin kestävämmille kuljetusmuodoille.
Tähän kysymykseen ei ole vastattu.
Toiseksi pyysin komissiota ilmoittamaan investointiosuudet eri kuljetusmuotoihin rakennerahastojen vuosien 2000-2006 ohjelmajakson yhteydessä.
Voitte sanoa, ettei komissio voi ilmoittaa sitä, mutta uskon, että voisitte esittää edes karkean arvion.
Arvoisa jäsen McKenna, haluan sanoa teille, että Euroopan rautatieverkkojen osalta ollaan jo nyt de facto antamassa ensisijaista asemaa rautatiehankkeille, jos juuri tämä teitä huolestuttaa.
Kaikkein tärkein osuus - investoinnit - menee suuriin rautatieprojekteihin.
Toiseksi tässä valkoisessa kirjassa, jonka nojalla saamme tilaisuuden keskustella hyvin perusteellisesti kaikista näistä kysymyksistä ja jossa ovat mukana myös tariffien määräämiseen liittyvät ongelmat, eri kuljetusmuotojen välisen kilpailukyvyn ongelmat ynnä muut, esitetään juuri keinoja, jotta päästäisiin eteenpäin pullonkaulojen ratkaisemisessa, mikä ei suinkaan tarkoita sitä, etteikö eräissä tapauksissa olisi ajateltava myös joidenkin teiden perusrakenteiden lisäämistä.
Siinä esitetään myös tehokkaampaa kuljetustapojen, esimerkiksi vesiteiden tai lyhyen matkan meriteiden hyödyntämistä, ja ennen kaikkea siinä esitetään kuljetusjärjestelmän yhdentämisen helpottamista, koska loppujen lopuksi, ennemmin tai myöhemmin, mukaan tulee tavallisesti aina maantie, jotta voitaisiin taata ovelta ovelle -periaate, tuo ratkaiseva osa ketjua.
Tämä edellyttää yhdistettyjen kuljetustapojen käyttöä, keskinäisten yhteyksien laitureita ja lisäksi kuljetusten yhteentoimivuutta jopa lastausjärjestelmissä.
Toimikauden 2000-2006 rahasummista en suoraan sanoen voi antaa teille täsmällisiä lukuja.
Sen voin teille sanoa, että tällä hetkellä jo yli 50 prosenttia suunnataan hankkeisiin, jotka ovat tekemisissä rautatiealan kanssa.
Kysymys nro 36 (H-0963/00):
Aihe: Energianhankinta ja ydinenergia Komissio on juuri hyväksynyt energianhankinnan turvallisuutta koskevan vihreän kirjan.
Kyseisessä asiakirjassa rohkaistaan jälleen ydinenergian käyttöä hetkellä, jolloin komission arvioiden mukaan ydinvoiman osuus energiankulutuksesta vähenee asteittain nykyisestä 15 prosentista kuuteen prosenttiin vuoteen 2030 mennessä.
Lisäksi kansalaisyhteiskunta vastustaa sitä, että ydinvoiman käyttöä edistetään vaihtoehtona fossiilisten polttoaineiden käytölle.
Aikooko komissio lisätä ydinvoiman osuutta energiankulutuksesta ja jos aikoo, niin kuinka paljon?
Miten komissio suunnittelee voivansa rahoittaa uusiutuvien energialähteiden kehittämisen?
Miten komissio aikoo hyödyntää ydinvoimasta saatavan voiton uusiutuvien energialähteiden rahoituksen lisälähteenä?
Eikö komission mielestä olisi järkevää, ellei suorastaan välttämätöntä, suunnata ydinvoimaa koskevan tutkimuksen edistämiseen (ydinfuusion tutkimus mukaan lukien) tarkoitetut taloudelliset resurssit uusiutuvien energialähteiden käytön edistämiseen?
Komission jäsen Nielsonille esitetyt kysymykset
. (ES) Jäsen Isler Béguinin tekemään kysymykseen uusiutuvista energialähteistä ja ydinenergiasta tahdon vastata ensiksikin niin, että nyt on ensisijaisen tärkeää vauhdittaa uusiutuvien energialähteiden käytön lisäämistä.
Toivottavasti tämä tuli aivan selväksi.
En ole missään asiakirjassa tai paikassa osoittanut suosivani ydinenergian käytön lisäämistä.
Vihreästä kirjasta - joka on arvoisan parlamentin jäsenen saatavilla - käy selvästi ilmi, että lisäämme tukea uusiutuvien energialähteiden käyttöä koskeville aloitteille ja kaikenlaisille tukemiselle.
Siitä on johtunut keskustelu vihreän sähkön - uusiutuvalta pohjalta tuotettavan sähkön - käyttöä koskevasta direktiivistä tai se yhteistyö, jota olemme harjoittaneet tämäntapaisten alojen tukemisen käsittelyä koskevista kysymyksistä vastaavan pääosaston kanssa.
Toiseksi vihreässä kirjassa tuodaan esille myös mahdollisuus käyttää eräänlaisia päällekkäisiä korvauksia tai avustuksia, jotka tavanomaisia tai perinteisiä energiamuotoja - hiiltä, öljyä, kaasua, ydinenergiaa tai näitä kaikkia - lähtökohtana käyttäen voisivat tukea uusiutuvien energiamuotojen käyttöä.
Lopuksi sanon, että uusiutuville energiamuodoille annettavien avustusten lisäksi - nämä energiamuodot ovat mielestäni keskeisiä eivätkä vain julistavan keskustelun aiheita, vaan päämääriä sinänsä, ja muistettakoon, että nyt ensi kerran esitetään konkreettisia, valtio valtiolta eriteltyjä päämääriä nimenomaan vihreää sähköä koskevassa direktiivissä - minusta on joka tapauksessa yhä välttämätöntä tukea ydinvoima-alan tutkimustyötä, erityisesti jätteiden turvallisuuden, varastoinnin ja käsittelyn osalta, koska niiden hautaaminen ei ole ratkaisu, tai sitten vaihtoehtoisten järjestelmien kuten fuusiojärjestelmän osalta.
Arvoisa puhemies, arvoisa komission jäsen, esitin tämän kysymyksen siksi, että kollegani Euroopan parlamentissa ovat todellakin tehneet 15 vuoden ajan töitä sen eteen, että uusiutuvat energialähteet otettaisiin paremmin huomioon.
Komissio on alkanut kiinnittää niihin huomiota, mutta vaikuttaa yhä siltä, ettei uusiutuvia energialähteitä pidetä tulevaisuuden vaihtoehtona, vaan että ne jäävät toissijaiseksi energialähteeksi.
Tämä käy hyvin selvästi ilmi, niihin ei sijoiteta riittävästi, etenkään, kun summia verrataan muihin energiamuotoihin aiemmin sijoitettuihin summiin.
Toisaalta ydinenergia ja ydinenergialla tuotettu sähkö eivät aiheuta kasvihuonekaasuja, ja kasvihuoneilmiön torjumisen puolesta on kampanjoitu äänekkäästi mainostaen, että ydinenergia voisi todellakin olla vaihtoehto kasvihuoneilmiön torjumiseksi.
Kysymykseni liittyykin tähän, haluan tietää, onko komissio yhä samoilla linjoilla, eli haluaako se yhä kehittää uusiutuvia energialähteitä Euroopan unionissa ja muualla maailmassa, eikä ainoastaan toissijaisena energialähteenä.
Arvoisa parlamentin jäsen Isler Béguin, sanoisin mielelläni teille, että voimme tyydyttää koko energiantarpeemme uusiutuvilla energiamuodoilla, mutta valitettavasti se ei tekniikan nykyisessä kehitysvaiheessa pidä paikkaansa.
Uusiutuvien energiamuotojemme resurssit Euroopan unionissa ovat rajalliset, sekä fyysisistä syistä - sillä lukuun ottamatta aurinkoenergiaa, jossa liikkumavaramme voisi olla suurempi, muilla energiamuodoilla on selkeät rajoituksensa - että taloudellisista syistä, koska totuus on, että uusiutuvat energiamuodot tarvitsevat tukea - ja kuten sanottu, olen tässä mielessä käynnistänyt konkreettisia ja myönteisiä aloitteita - ja myös siksi, että kaikesta huolimatta on pidettävä yllä tiettyä kilpailukykyä ja tasapainoa.
Minusta on hyvin kunnianhimoinen tavoite saada 12 prosenttia perusenergian tarpeesta uusiutuvista energiamuodoista ja olenkin valmis ponnistelemaan kaikin tarvittavin tavoin tuon tavoitteen saavuttamiseksi vuoteen 2010 mennessä.
Siitä huolimatta ei ilmiselviä tosiseikkoja voi kieltää ja ilmiselvää on, että ydinenergia ei aiheuta päästöistä johtuvaa saastumista, muista sivuvaikutuksista kuten jätteistä huolimatta.
Lopuksi tahdon sanoa, että ydinvoiman aiheuttama ongelma on erittäin vakava, mutta sitä valvotaan.
Ilmaston muutoksen aiheuttama ongelma on tällä hetkellä valitettavasti karannut valvonnasta.
Tällä hetkellä sitä ei kyetä hallitsemaan ja pelkään sitä paitsi, että sitä ei saadakaan hallintaan, jollemme ryhdy hyvin mittaviin toimiin.
Ymmärrän kyllä huolenne.
Sekä energiaa koskevassa vihreässä kirjassa että kuljetuksia koskevassa valkoisessa kirjassa - kuljetuksellahan on paljonkin tekemistä tämän asian kanssa - on nähtävissä suuntaus pyrkiä kehitystä ylläpitävällä tavalla kasvuun ja elämänlaatuun sekä ilmastonmuutosten ja ympäristövaikutusten supistamiseen mahdollisimman vähiin.
Kiitos, komission jäsen de Palacio.
Nojauduitte vastauksessanne voimakkaasti taloudelliseen näkökantaan, mutta meidän täytyy todeta, että sekä ydinenergialle että hiilelle myönnetään tosiasiassa paljon tukea.
Kuten jäsen Isler Béguin kysyi: tuetaanko uusiutuvia energialähteitä yhtä paljon? Katsokaa vaikka ydinfuusion tutkimukseen käytettyjä rahamääriä.
Rahoitus ei vieläkään ole tasavertaista sen enempää EU:n tasolla kuin jäsenvaltioissakaan.
Minulla on kaksi muutakin kysymystä.
Ensinnäkin: onko jätteiden poltto mielestänne uusiutuva energialähde? Haluaisimme selvennyksen asiaan.
Toiseksi, jos teollisuudesta saatavia voittoja käytetään uusiutuvien energialähteiden rahoituksen ylimääräisenä lähteenä, toteutuvatko yhtäläiset kilpailuedellytykset?
Haluaisin myös muistuttaa - ja olen sanonut tämän muissa tilaisuuksissa - että pääjohtaja Lamoureux on antanut ydinenergiasta lausuntoja, jotka ylittävät pitkälti komission toimivallan.
On jäsenvaltioiden asia päättää siitä, haluavatko ne rakentaa ydinvoimaloita.
Sanoutuuko komission jäsen de Palacio irti näistä kommenteista?
Vihreässä kirjassa sanotaan selvästi, että uusiutuvat energiamuodot tarvitsevat tällä hetkellä avustuksia ja tukea, kuten oli laita jokin aika sitten esimerkiksi hiili- tai ydinvoiman suhteen.
Nyt on tuettava ja avustettava ainakin yhtä paljon - ja luullakseni enemmänkin - uusiutuvia energiamuotoja.
Toisin sanoen olen kanssanne täysin samaa mieltä ja sanonkin sen selvästi vihreässä kirjassa.
Toiseksi jätteet eivät sellaisenaan ole uusiutuvia energiamuotoja.
Jätteiden polttaminen ei sinänsä voi olla uusiutuvaa energiaa.
Myönnettäköön, että jos poltamme riittävän määrän uusiutuvista orgaanisista komponenteista lähtöisin olevia jätteitä, olemme uusiutuvien energiamuotojen alueella.
Arvoisa parlamentin jäsen varmaan tietää, että tästä asiasta keskusteltiin parlamentissa ja lisäksi on päästy loppuratkaisuun siitä, että sovimme ottavamme tietyistä näkökohdista katsoen ja tietyissä oloissa vastaan tietynlaisia jätteitä.
Mutta jos minulle sanotaan, että ne ovat silkkaa jätettä, ilmoitan kieltäytyväni.
Hyväksyn vain tietyllä tapaa harkittuja ja tietenkin eroteltuja ja valikoituja jätteitä.
Arvoisa parlamentin jäsen, Lamoureux'n lausunnon osalta totean hänen sanovan vain sen, minkä perustamissopimus vahvistaa, ja päätöksenteko ydinvoimalan perustamisesta tai siitä luopumisesta tai asiasta syrjään vetäytymisestä kuuluu tietenkin jäsenvaltioille eikä komissiolle, se ei kuulu edes yhteisön päätöksenteon piiriin.
Juuri jäsenvaltiot tekevät päätöksensä valinnanmahdollisuuksiensa mukaan ja tietenkin yleisissä puitteissa; tämä ei tietenkään tarkoita sitä, etteikö meidän minun mielestäni pitäisi pohtia näitä asioita, sillä uskoakseni Eurooppa tarvitsee yhteistä energiapolitiikkaa.
Koska komission jäsen De Palaciolle esitettäviin kysymyksiin varattu aika on kulunut, kysymyksiin nro 37, 38 ja 39 vastataan kirjallisesti.
Arvoisa puhemies, työjärjestyspuheenvuoro.
Haluan vastauksen kysymykseeni.
Hyppäsitte kysymykseni nro 39 yli.
Olen täällä esittämässä kysymykseni.
Vaadin vastausta tähän kysymykseen.
Haluan lisäksi huomauttaa, että kysymys nro 36 sisälsi kolme kysymystä, ja siihen kului yli 20 minuuttia.
Kysymyksessä nro 40 on kolme kysymystä, ja siihen kuluu taas noin 20 minuuttia.
Kysymykseni nro 39 on yksi ainoa virke, ja pyydän vain yhden yksinkertaisen vastauksen.
Minulla on oikeus siihen.
Siksi pyydän, että kunnioitatte minua parlamentin jäsenenä ja annatte minun saada vastauksen kysymykseeni.
Olen ollut parlamentin jäsen 16 vuotta ja minulle kuuluu vähintäänkin virkaani kuuluva kunnioitus.
Arvoisa jäsen Fitzsimons, kunnioitamme teitä erittäin paljon, mutta jäsenen ensimmäinen velvollisuus - varsinkin meidän, jotka olemme sitä olleet useita vuosia - on oppia ulkoa työjärjestys.
Kysymyksillä on järjestyksensä.
Ymmärtänette, että olen jo puolentoista vuoden ajan ohjaillut kyselytuntia ja minun on siis pakostakin täytynyt lukea sitä koskeva osa työjärjestyksestä.
Kukin komission jäsen vastaa 20 minuutin ajan.
Teidän kysymyksenne oli nro 39.
Kysymyksiin nro 37 ja nro 38 ei ole myöskään vastattu esityslistan mukaisesti, ja niidenkin esittäjät olivat paikalla.
Tästä asiasta ei nyt käydä keskustelua, sen voin teille vakuuttaa, koska se merkitsisi sitä, että kollegoja estettäisiin tekemästä omia kysymyksiään.
Niinpä työjärjestyksen liitteen II mukaan - "Kysymyksiin vastaaminen", 11 kohta - "kysymyksiin, joihin ei ehditä vastata ajan puutteen vuoksi, vastataan kirjallisesti".
Juuri näin me teimme ja sovellamme samaa sääntöä kaikkiin muihinkin.
Toisin sanoen te nautitte kyllä aivan täyttä ja ehdotonta kunnioitusta.
Jos teillä on tähän vielä jotain lisättävää, pyydän teitä tekemään sen kirjallisesti.
Jäsen Tannock, joka pyysi työjärjestyspuheenvuoroa, teki kysymyksen, joka ei ollut asianmukainen, koska se ei ollut täydentävä kysymys.
Tämä on tämän istunnon puhemiehen kanta enkä aio ryhtyä siitä mihinkään keskusteluun.
Kysymys nro 40 (H-0959/00):
Aihe: Kansalaisjärjestöt ja kehitysyhteistyöyksikköjen ja kehitysyhteistyöpolitiikan uudistus Komissio on käynnistänyt kehitysyhteistyöpolitiikan uudistamisprosessin, jonka yhteydessä on määriteltävä kansalaisjärjestöjen rooli.
Euroopan parlamentti katsoo, että kansalaisjärjestöt ovat yksi yhteisön kehitysyhteistyön tukipilareista ja on huolissaan niiden kohtelusta uusissa kehitysyhteistyöpolitiikan suuntaviivoissa ja kehitysyhteistyöyksikköjen henkilöstökaavioissa.
Aikooko komissio käynnistää pysyvän ja määrämuotoisen vuoropuhelun Euroopan kansalaisjärjestöjen yhteyskomitean (CLONG) kanssa sen turvaamiseksi, että luodaan säännöt Euroopan kansalaisjärjestöjen osallistumiselle yhteisön kehitysyhteistyöhön?
Katsooko komissio, että on tärkeää vahvistaa kansalaisjärjestöjen roolia siten, että ne otetaan tasapuolisemmin - erityisesti YK-järjestelmään kuuluviin monenvälisiin järjestöihin verrattuna - mukaan yhteisön kehitysyhteistyöpolitiikkaan?
Ottaako komissio uuden täytäntöönpanoelimen henkilöstökaaviota luodessaan huomioon kokemuksen, jota kehitysyhteistyöstä vastaavan pääosaston henkilöstö on saanut kansalaisjärjestöistä?
. (EN) Komissio on täysin samaa mieltä arvoisan parlamentin jäsenen kanssa siitä, että kansalaisjärjestöt ovat kansalaisyhteiskunnan tärkeinä toimijoina yksi EY:n kehitysyhteistyön tukipilareista.
Cotonoun sopimuksessa mainitaan nimenomaisesti valtioista riippumattomien toimijoiden kasvava merkitys kehitysprosessissa.
Komissio on laatinut tarkat ohjelmasuunnittelujen suuntaviivat kansalaisjärjestöjen kaltaisten toimijoiden merkityksestä EU:n ja AKT-maiden välisessä yhteistyökumppanuudessa.
Komission toimintasuunnitelma sisältää myös sitoutumisia yhteistyökumppanuuksiin AKT-maiden kanssa.
Komission toimintasuunnitelma sisältää sitoutumisia yhteistyökumppanuuksiin sekä kansalaisyhteiskunnan ja valtioista riippumattomien toimijoiden kuulemisen.
Euroopan kansalaisjärjestöjen yhteyskomiteasta (CLONG:stä) voin sanoa, että meillä on aina ollut tiiviit ja antoisat välit sen kanssa.
Kansalaisjärjestöhankkeille, hankkeille, jotka todella saavuttavat ihmiset kehitysmaissa, myönnettyjen tukien lisäksi komissio tukee taloudellisesti myös CLONG:tä.
Rahoitusta koskevien sääntöjensä mukaisesti komissio sai CLONG:n tilintarkastuksen alustavat tulokset joulukuussa 2000, ja niistä ilmenee, että CLONG:n taloushallinto on hoidettu huonosti.
Komissio vetää tästä tilintarkastuksesta omat johtopäätöksensä saattaakseen suhteensa CLONG:hen terveelle perustalle.
Haluan kuitenkin mainita, ettei komission ja CLONG:n välinen vuoropuhelu ole keskeytynyt tai tule keskeytymään.
Myös vuoropuhelua useiden muiden kansalaisjärjestöjen ja - lukuisien - kansalaisjärjestöjen katto-organisaatioiden kanssa syvennetään ensi vuonna, kun toukokuussa 2000 päätetty uusi organisaatiorakenne otetaan käyttöön.
Tässä asiassa on tärkeää, ettette erehdy luulemaan, että hyväksymällä CLONG:n taloushallinnolle muita alemman vaatimustason komissio voi todistaa myönteisen asenteensa kansalaisyhteiskunnan osallistumiseen.
Ongelma ei ole siinä vaan yksinkertaisesti taloushallinnossa.
Komission mielestä kansalaisjärjestöillä on oma keskeinen rooli, joka eroaa YK:n virastojen rooleista eikä kilpaile niiden kanssa.
Tapa, jolla ECHO on hyödyntänyt kansalaisjärjestöjä, YK:ta ja muita järjestöjä, kuvastaa tilanteen parhaita etuja.
Tilanteet muuttuvat, ja samoin muuttuvat mallit, joiden mukaan jaamme apua eri yhteistyökumppaneiden kautta.
Lopuksi, suuri osa kehitysyhteistyön pääosaston henkilökunnasta, jolla on kokemusta kansalaisjärjestöistä, on siirtynyt EuropeAid-yhteistyötoimistoon, joka on uusi täytäntöönpanoelimemme.
He tuovat täten tietonsa uuteen virastoon ja keskittyvät suhteiden parantamiseen, jotta saataisiin vähennettyä joitakin niistä aiemmin ilmenneistä ongelmista, joita takkuileva vuoropuhelu osapuolten välillä on aiheuttanut.
Olen pahoillani tapahtuneesta, koska ymmärsin tai uskoin ymmärtäneeni komission jäsenen puheenvuorosta, että hän jatkaa yhä kaksinpuhelua kansalaisjärjestöjen kanssa ja pitää niitä tärkeinä, mutta tässä mielessä tahtoisinkin tehdä seuraavan kysymyksen: arvoisa komission jäsen, parlamentin jäseninä emme etenkään sosialistien ryhmänä puolusta sitä emmekä tule suhtautumaan välinpitämättömästi siihen, että Euroopan kansalaisjärjestöjen yhteyskomiteaa (CLONG) kenties hallinnoidaan huonosti, sen sijaan meistä tuntuu hyvin tärkeältä periaate poliittisesta vuoropuhelusta kansalaisjärjestöjen kanssa, ja CLONG edustaa suurta osaa kansalaisjärjestöjä.
Niinpä olemmekin ymmärtäneet, että esitettävä ratkaisu ei ole missään suhteessa CLONG:n hallinnon tekemien rikkomusten vakavuuden asteen kanssa ja että jos nykyistä tilannetta ei pureta, Euroopan kansalaisjärjestöjen yhteyskomitea voidaan lopettaa.
Näin ollen kysynkin: onko komissio aikonut purkaa rahoitustilanteen saarron vahingoittamatta sitä, että komissio rahoitusta lähtökohtanaan pitäen neuvottelee kansalaisjärjestöjen kanssa uudet tavat tai muodot työskennellä ja koordinoida niiden työtä?
. (EN) Vastauksemme tähän ongelmaan on se, jonka olemme jo esittäneet CLONG:lle.
Haluan korostaa, ettei asiassa ole tehty lopullista ratkaisua. Olemme saaneet tilintarkastajien kertomuksen, ja harkitsemme, millaisia johtopäätöksiä vedämme siitä komissiossa.
Olemme kuitenkin ilmoittaneet - ja tämä heijastaa tilintarkastajien puheita - että perimme takaisin noin miljoona euroa.
Takaisin periminen johtaa yleensä myös kyseisen edunsaajan rahoituksen keskeyttämiseen.
Tämä on tavallinen menettelytapa.
Jos en toimisi niin kuin minun kuuluu, saisin todennäköisesti voimakasta kritiikkiä tilintarkastustuomioistuimelta ja parlamentilta.
Muistan vielä raikuvat aplodit, jotka sain, kun olin puolitoista vuotta sitten kuultavana kehitys- ja yhteistyövaliokunnassa ja sanoin, että komissio ja minä aiomme noudattaa nollatoleranssipolitiikkaa huonoon hallintoon ja sen kaltaisiin ongelmiin.
Kaikki ovat yhtä mieltä siitä, ja noudatan nyt tavallista menettelytapaa, siinä määrin kun sellainen on komissiossa määritelty.
Puhun nyt suoraan.
Olen tietoinen jäsen Sauquillon esiin tuomasta ongelmasta, ja teemme kaikkemme löytääksemme ratkaisun, jonka avulla voimme jatkaa yhteistyötä kansalaisjärjestöjen kanssa.
Jotta suhteet korjaantuisivat, meidän täytyy käydä tämä vaihe läpi.
En halua vielä esittää arvioita lopputuloksesta, sillä se riippuu pitkälti CLONG:n ja useiden muiden eurooppalaisten kansalaisjärjestöjen johtajista.
Emme kuitenkaan käännä heille selkäämme, ja toivomme ja odotamme, että yhteistyö tulee palaamaan normaaliksi ja antoisaksi.
Kysymys nro 41 (H-0971/00):
Aihe: Kehitysyhteistyövaroja Molukkien karkotetuille kristityille On syytä kiinnittää erityisen vakavaa huomiota Molukkien saaristossa Indonesiassa asuvan kristityn väestön kohtaamaan vainoon, väkivaltaan ja terroriin, johon ns. Jihad-aktivistit ovat syyllistyneet erityisesti Ambonin saarella.
Kirkkoja on häväisty ja poltettu, kristittyjä on karkotettu asuinsijoiltaan ja kuolonuhreja on lukuisia. Olen itse henkilökohtaisesti tavannut Ambonin saaren katolisen seurakunnan piispa Mondagin ja protestanttisen kirkon johtajia.
Tilanne on hälyttävä.
Indonesian hallituksella ja armeijalla on vastuu kansalaistensa turvallisuudesta ja hengestä näiden uskonnosta riippumatta.
Mitä aloitteita ja toimenpiteitä komissio on toteuttanut, jotta kehitysapuvaroilla voitaisiin auttaa kaikkia Molukkien tuhansia kodeistaan karkotettuja kristittyjä ja erityisesti Ambonin saaren kristittyjä, jotka ovat erityisen uhanalaisessa tilanteessa?
. (EN) ECHO aloitti toiminnan Molukkien saaristossa maaliskuussa 1999, kun miljoonan euron apupaketin ansiosta pystyttiin käynnistämään terveydenhoito- ja ruoanjakeluohjelmia Ambonin ja Kain saarilta siirtymään joutuneille henkilöille.
Indonesiaa koskeva rahoituspäätös hyväksyttiin joulukuussa 1999, ja näiden kahden ohjelman jatkamiseen myönnettiin 900 000 euroa.
Maaliskuussa 2000 aloitettiin vielä kaksi muuta hätäapuohjelmaa, joiden budjetti oli 1,5 miljoonaa euroa, sillä siirtymään joutuneiden määrä kasvoi yhä.
Ohjelmiin kuului elintarvikkeiden ja ensiavun jakamista, ja ohjelmien kautta tarjottiin myös lääkinnällistä apua ja juomavettä saaristosta siirtymään joutuneille.
Kun konflikti levisi Molukkien saariston pohjoisosaan ja erityisesti Halamheran saareen, ECHOn rahoittamat kaksi kansalaisjärjestöä Ambonissa, Belgian Lääkärit ilman rajoja ja Ranskan Action contre la faim -järjestö, laajensivat toimintaansa myös tältä saarelta siirtymään joutuneisiin henkilöihin.
Väkivaltaisuuksien puhkeaminen uudelleen viime vuoden touko- ja kesäkuussa johti siihen, että koko saariston ihmiset joutuivat siirtymään.
Tämän takia hyväksyttiin elokuussa 2000 uusi 2 miljoonan euron hätäapu.
Sillä rahoitetaan siirtymään joutuneille henkilöille uusi 600 000 euron tukiohjelma, johon kuuluu elintarvikkeiden ja ensiavun jakamista.
Ohjelman täytäntöönpanosta vastaa Saksan World Mission -järjestö.
Koska Molukkien saariston humanitaarinen tilanne on yhä huolestuttava, hyväksyttiin 5. joulukuuta 2000 uusi 2 miljoonan euron humanitaarinen apu.
Päätökseen sisältyy hanke, jolla pyritään parantamaan uhrien ravinnollista ja terveydellistä tilannetta ja jonka täytäntöönpanosta vastaa Ranskan Action contre la faim -järjestö.
Siihen sisältyy myös hanke, jolla pyritään turvaamaan juomaveden kuljetukset ja jonka täytäntöönpanosta vastaa Punaisen Ristin kansainvälinen komitea.
Tämän valitettavan konfliktin uhrien auttaminen on siis erittäin tärkeässä asemassa.
Haluan kiittää komission jäsen Nielsonia vastauksesta ja siitä, mitä tehdään pakolaisten hyväksi erityisesti Molukeilla, jossa suurin osa pakolaisista on todellisuudessa kristittyjä.
Kymmenenmiljoonan ihmisen kansasta pakolaisia on kaiken kaikkiaan 300 000.
Se merkitsee samaa kuin kaikki Ruotsin kolmanneksi suurimman kaupungin, Malmön, asukkaista olisivat pakolaisia ja karkotettuja.
Haluan myös tuoda esille sen, miten vakava kristittyjen muodostaman kansanvähemmistön tilanne on Indonesiassa.
Jouluaattona Indonesian saarivaltion kirkkoihin, muun muassa pääkaupunki Jakartan katedraaliin, kohdistui useita koordinoituja pommi-iskuja.
Indonesia on väestömäärältään maailman neljänneksi suurin valtio ja väestöltään jopa maailman suurin muslimivaltio.
Oletan, että seuraatte paikallista tilannetta erittäin tarkasti.
Konkreettinen kysymykseni kuuluu: tekevätkö Caritas, Luterilainen maailmanliitto ja Kirkkojen maailmanneuvosto yhteistyötä, jotta karkotettujen kristittyjen muodostamaa kansanvähemmistöä voitaisiin tukea, erityisesti Molukeilla?
. (DA) Voin vastata edelliseen kysymykseen sanomalla, että kyse on niistä järjestöistä, joihin viittasin, kun selvitin kumppaneitamme humanitaarisen avun toimeenpanossa.
Haluan vielä lisätä, että tällainen konflikti voi pahentua, jos me humanitaarisen avun tarjoajana valitsemme avun toimeenpanijoiksi sellaisia kumppaneita, joita saatetaan pitää puolueellisina osapuolina konfliktissa.
Haluamme huolehtia siitä, että tällaiselta lisäongelmalta vältytään.
Ymmärrän erinomaisesti konfliktin luonteen ja ne tunteet, joita siihen sen vuoksi liittyy, mutta uskon, että tapamme toteuttaa tämä edessämme oleva työ on oikea.
Apu on tietenkin hieno asia, mutta eikö sillä päästetä Indonesian hallitus pinteestä? Eikö meidän kannattaisi Euroopan unionin poliittisen ja taloudellisen voiman nojalla pakottaa Indonesian hallitus huolehtimaan omista kansalaisistaan, etenkin kristittyjen vähemmistöstä?
. (EN) Indonesiassa on useita konflikteja.
Ne eivät ole kaikki samanlaisia.
Tämä konflikti eroaa niistä, jotka aiheutuivat Indonesian jakamisesta.
Teemme oikeastaan yhteistyötä Indonesian hallituksen kanssa, emmekä ainoastaan kehota, vaan patistamme heitä yhteistyöhaluisessa hengessä toimimaan niin kuin hallituksen kuuluu toimia käsitellessään tällaista ongelmaa.
Tämä konflikti eroaa mielestäni Indonesian muista konflikteista, ja myös Indonesian hallitus suhtautuu siihen eri tavalla.
Tässä tapauksessa on olemassa perusta suhteellisen hyvälle yhteistyölle Indonesian hallituksen kanssa.
Itse konflikti on kuitenkin äärimmäisen ikävä ja erittäin ongelmallinen kaikille, erityisesti tietenkin uhreille.
. (EN) Minulla on ilo ilmoittaa arvoisalle parlamentin jäsenelle, että komissio on aloittanut ja aikoo jatkaa asianmukaisia toimia Tansaniassa olevien burundilaisten pakolaisten elintarvike- ja palauttamistilanteen suhteen.
Vierailin Tansaniassa maaliskuussa 2000, ja kävin tuolloin katsomassa myös burundilaisten pakolaisleirejä.
Tansaniassa olevien pakolaisten, myös burundilaispakolaisten, määrä kasvaa yhä.
Vuoden 2000 lopussa Länsi-Tansanian leireillä oli noin 500 000 pakolaista, joista noin 360 000 oli burundilaisia, 110 000 kongolaisia ja loput ruandalaisia, somalialaisia ja muiden maiden kansalaisia.
Komissio rahoittaa ECHOn kautta yli kolmanneksen Tansanian pakolaisten humanitaarisesta avusta.
Vuonna 2000 ECHOn budjetti Tansanian pakolaisten auttamiseksi oli 26,85 miljoonaa euroa.
ECHOn tuen määrän oletetaan pysyvän tänä vuonna suunnilleen ennallaan.
Tärkeimmät yhteistyökumppanit Tansaniassa ovat Punaisen Ristin ja Punaisen puolikuun yhdistysten kansainvälinen liitto ja Maailman ruokaohjelma.
Humanitaarisen avun päätavoitteet ovat pakolaisten monialainen hoito, ruokinta, opetus, lasten terveydenhoito ja lopuksi pakolaisleirien terveydenhoito, vesi ja puhtaanapito.
Mitä tulee leirien ravintotarjonnan tasoon, ECHO rahoittaa kolmasosan Maailman ruokaohjelman kokonaismenoista Tansaniassa, ja sillä tarjotaan tasapainoinen 2 166 kalorin päivittäinen ruoka-annos pakolaista kohden, mikä ylittää selkeästi Maailman terveysjärjestön vähimmäissuosituksen.
Maailman ruokaohjelma varoitti hiljattain kansainvälistä yhteisöä siitä, että muiden rahoituslähteiden kuin komission viivästykset saattavat aiheuttaa ongelmia ruoan tarjonnassa, ja siksi päiväannoksia supistettiin tilapäisesti 80 prosenttiin.
Annokset pysyivät kuitenkin riittävän suurina, sillä useilla pakolaisilla on muitakin ruoanlähteitä.
FAO liittyi vuonna 1999 kansainväliseen avustustoimintaan aloittamalla ohjelman, jolla pyritään parantamaan ravinnon tasoa haavoittuvimmissa talouksissa.
FAO tarjosi yhdessä UNHCR:n kanssa kuudessa leirissä olleille 15 000 perheelle jyviä ja työkaluja perheiden ja yhteisöjen vihannestarhojen istuttamiseksi.
Ihmisille annettiin tarvittava opetus ja FAO arvelee, että hankkeesta on ollut suoraa hyötyä yli 50 000 ihmiselle.
Olen tutustunut tähän ohjelmaan, ja se on todellakin niin hyvin järjestetty ja niin tehokas, että vaihtoehto, jonka voimme tarjota pakolaisille, kun he palaavat kotimaahansa, vaikuttaa paljon huonommin järjestetyltä.
Mutta aiomme tietenkin tukea tätä ohjelmaa.
Komissio varautuu siihen, että Tansaniassa olevat burundilaispakolaiset saatetaan palauttaa maahansa Arushan huippukokouksessa allekirjoitetun rauhansopimuksen seurauksena.
Olin itse Pariisissa joulukuussa pidetyssä Nelson Mandelan johtamassa Burundin rahoittajien konferenssissa, jossa rauhansopimus hyväksyttiin.
Komissio noudattaa kaksivaiheista lähestymistapaa.
Ensinnäkin pakolaisille annettava humanitaarinen apu pysyy ennallaan, niin kauan kuin he ovat Tansaniassa.
Toiseksi, jos heidän palauttamiselleen asetetut ehdot täyttyvät - ja painostamme kaikkia asianomaisia ja joitakin, jotka eivät pidä itseään asianomaisina, saamaan tämän aikaan - ECHOn Tansanian ohjelmalle myöntämät varat siirtyvät pakolaisten mukana heidän kotimaahansa.
Kehitysyhteistyön pääosasto on myöntänyt Lomén yleissopimuksen 255 artiklan nojalla ylimääräiset 25 miljoonaa euroa auttaakseen UNHCR:ää järjestämään paluun suunnitellusti ja järjestäytyneesti.
Edellytykset järjestäytyneelle ja vapaaehtoiselle paluulle eivät valitettavasti vielä täyty.
Asiasta keskusteltiin UNHCR:n kanssa joulukuussa pidetyssä ECHOn vuotuisessa strategista ohjelmasuunnittelua koskevassa tapaamisessa, jossa sovittiin, että palauttaminen voidaan toteuttaa ainoastaan, jos kaikki osapuolet ovat vakuuttuneita siitä, että Burundin sisäinen turvallisuustilanne on vakaa ja kestävä.
Tämä on yksi suurimmista operaatioistamme, ja haluamme saattaa sen menestyksekkäästi päätökseen.
Arvoisa komission jäsen, on varmasti paikallaan ilmaista teille kiitollisuuteni antamastanne tyhjentävästä ja itseäni tietyllä tapaa rauhoittavasta vastauksesta.
Uskon teidänkin olevan aivan yhtä rauhoittunut, sillä epäilemättä näiden lukemattomien Tansaniassa olevien pakolaisten ongelmat ovat erittäin vakavia.
Meillä on ollut käytössämme Maailman ruokaohjelman taholla tehty raportti, jossa sanottiin, että elintarvikevarannot hupenevat vuoden loppuun mennessä.
Lisäksi on pidettävä mielessä tarve kouluttaa ja opettaa näitä elämässään poikkeustilanteessa olevia pakolaisia, jotta kaikki nämä vuodet eivät kuluisi hukkaan.
Siksi pelkkä välttämätön elintarvikeapu ei riitä, vaan tarvitaan myös koulutusohjelmia ja terveysohjelmia, jotta tämän kansakunnan murheen vuodet eivät olisi menetettyjä vuosia, vaan ne voisivat olla paremman ajan ja ennen kaikkea Burundin kansan lopullisen sovituksen kasvualusta.
Kysymys nro 43, laatija (H-0984/00):
Aihe: Konfliktien ehkäisy ja rauhan turvaaminen kehitysmaissa Miten kehityksen pääosasto aikoo toimia yhteistyössä Ruotsin kanssa sen puheenjohtajakaudella konfliktien ehkäisyä ja rauhan turvaamista kehitysmaissa koskevissa asioissa?
. (EN) Rauhan rakentaminen sekä konfliktien esto, hallinta ja ratkaisu ovat yhä tärkeässä asemassa politiikoissamme, ja komissio iloitsee puheenjohtajavaltio Ruotsin näihin asioihin kiinnittämästä huomiosta.
Rauha ja demokraattinen vakaus ovat välttämättömät edellytykset taloudelliselle ja yhteiskunnalliselle kehitykselle.
Konfliktien esto on olennainen osa EU:n ulkopolitiikan tavoitteita.
Haasteena tällä hetkellä on konfliktien perimmäisten syiden käsitteleminen konkreettisella tasolla sekä keskittyminen toimiin ja politiikkojen täytäntöönpanoon.
EU pystyy parhaiten estämään konflikteja silloin, kun se voi käyttää tai soveltaa konfliktien syiden ratkomiseen sen käytössä olevia erilaisia välineitä, erityisesti kauppa- ja yhteistyösopimuksia, kehitysapua sekä yhteiskunnallisia ja ympäristöllisiä välineitä.
Kohdistamalla kehitysyhteistyöpolitiikan tavoitteen köyhyyden vähentämiseen viimeksi kokoontunut kehitysasiain neuvosto laati perustan yhden konfliktien pääsyyn - rikkaiden ja köyhien välisen kuilun syvenemisen - käsittelemiselle.
Toistan vielä, että HIPC-aloite, jolla pyritään keventämään köyhimpien maiden velkataakkaa, on myös suuri apu konfliktien estolle.
Maailman tasolla katsoen kehitysavun vähäinen määrä on mielestäni tärkein yksittäinen aihe, johon täytyy puuttua, jos haluamme tosissamme estää konflikteja.
Komissio on jo käynyt lukuisia keskusteluja puheenjohtajavaltio Ruotsin kanssa, ja jaamme heidän huolensa.
Konfliktien estosta on muun muassa päätetty käydä periaatekeskustelu 22. tammikuuta kokoontuvassa yleisten asioiden neuvostossa.
Sovimme, että meidän täytyy sisällyttää konfliktien eston käsite olemassa olevien politiikkojen välineisiin, jotta voimme vahvistaa yhteistyötä Yhdistyneiden Kansakuntien, ETYJin ja muiden alueellisten järjestöjen kanssa sekä etsiä yhteisiä lähestymistapoja rajat ylittäviin epävakautta aiheuttaviin ilmiöihin, kuten huume-, ase- ja timanttikauppaan.
Tarvitsemme tietenkin parempia välineitä näillä aloilla.
Komissio tulee tänä keväänä esittämään tiedonannon konfliktien estosta.
Komissio on täysin tietoinen kehitysyhteistyön tärkeydestä tässä asiassa.
Tulemme tekemään tiivistä yhteistyötä puheenjohtajavaltio Ruotsin kanssa säilyttääksemme konfliktien eston ja rauhanturvaamisen toimintaohjelman kärjessä.
Arvoisa puhemies, vastaus on tietenkin oikein hyvä, mutta mahdatteko tietää, arvoisa komission jäsen, että komission toimintapolitiikan suunnittelu- ja varhaisvaroitusyksikössä on 20 työntekijää, joista 11 vastaa Balkanin alueesta ja ainoastaan yksi Afrikasta, joka kuuluu teidän vastuualueeseenne?
Voisitteko paneutua asiaan ja yrittää varmistaa, että yksiköstä saataisiin enemmän työntekijöitä tälle alueelle?
Oletteko myös tietoinen siitä, että yksikkö on riippuvainen vuotuisesta rahoituksesta, minkä vuoksi se ei voi tehdä sellaisia pitkän aikavälin suunnitelmia, joita äsken ehdotitte?
On siis tärkeää, että komissio paneutuu tähän asiaan. Toiseksi, arvoisa komission jäsen, hajauttamisesta edustustoihin: varmistatteko, että edustustoissa on työntekijöitä, joilla on kokemusta konfliktien estosta ja rauhanturvaamisesta?
. (EN) Rehellinen vastaus on "en", ja kaikki tietävät, ettei komissio valitettavasti voi antaa tällaiseen kysymykseen tyydyttävää vastausta.
Olemme täysin jäsenvaltioiden ja parlamentin armoilla yrittäessämme saada enemmän ja pätevää työvoimaa, jotta voisimme tehdä kaiken, mitä meiltä odotetaan.
En voi vastata "kyllä, näin teemme", kuten jäsen Kinnock ja minä toivoisimme.
Asia ei ole niin yksinkertainen.
Ihmisten heidän varhaisvaroitusyksikössä ja poliittisissa elimissä kantamansa vastuun mukaisesta maantieteellisestä sijoittamisesta, jolla olemme pyrkineet parantamaan asioiden hoitamista, voin sanoa, etten usko, että sitä voidaan arvioida ainoastaan mainitsemallanne perusteella.
Uuden rakenteen myötä esimerkiksi AKT-maiden suhteiden monialaista ja yleisluonteista hoitamista tullaan painottamaan kehitysyhteistyön pääosastossa, kun kehitysyhteistyön pääosaston ja uuden yhteistyötoimiston välinen työnjako muuttuu.
Tämä on osa sopeutumistamme näihin prioriteetteihin ja ehdottomasti se tapa, jolla yritän parantaa tehokkuuttamme nykyisilläkin resursseilla.
Koska komission jäsen Nielsonille esitettävien kysymysten tekemiseen varattu aika on kulunut, kysymyksiin nro 44-65 vastataan kirjallisesti.
Julistan kyselytunnin päättyneeksi.
(Istunto keskeytettiin klo 19.20 ja sitä jatkettiin klo 21.00.)
Yhteinen kalastuspolitiikka
Esityslistalla on seuraavana yhteiskeskustelu seuraavista mietinnöistä:
Varela Suanzes-Carpegnan laatima kalatalousvaliokunnan mietintö (A5-0365/2000) yhteisestä kalastuspolitiikasta ja talouden globalisoitumisen haasteista (2000/2027(INI)),
Gallagherin laatima kalatalousvaliokunnan mietintö (A5-0333/2000) komission kertomuksesta neuvostolle ja Euroopan parlamentille yhteisen kalastus- ja vesiviljelyjärjestelmän soveltamisesta vuosina 1996-1998 (KOM(2000) 15 - C5-0109/2000 - 2000/2069(COS)),
Poignantin laatima kalatalousvaliokunnan mietintö (A5-0332/2000) komission kertomuksesta yhteisestä kalastuspolitiikasta vuoden 2002 jälkeen - raportti komission vuosina 1998-1999 järjestämistä alueellisista kokouksista (KOM(2000) 14 - C5-0110/2000 - 2000/2070(COS)),
Cunhan laatima kalatalousvaliokunnan mietintö (A5-0367/2000) ehdotuksesta neuvoston päätökseksi Guinea-Bissaulle kalastuksen alalla annettavan taloudellisen tuen myöntämistä koskevista yksityiskohtaisista säännöistä (uusi kuuleminen) (8263/2000 - C5-0361/2000 - 1998/0355(CNS))
ja komission julkilausuma Euroopan unionin ja Marokon kuningaskunnan välisestä kalastussopimuksesta.
Kalatalousvaliokunnan puheenjohtaja Varela Suanzes-Carpegnalla on työjärjestyspuheenvuoro.
Arvoisa puhemies, koska keskustelimme kalatalousvaliokunnassa eilen tästä aiheesta, tahtoisin pyytää teiltä kalatalousvaliokunnan puolesta ja myös kaikkien täällä olevien, tämänpäiväiseen keskusteluun osallistuvien esittelijöiden puolesta, että ellei komission jäsenellä ole mitään sitä vastaan - olenkin puhunut hänen kanssaan eikä hänellä ole periaatteessa mitään sitä vastaan - niin voisimme ensin kuulla komission jäsenen itsensä lausunnon ja me muut esittelijät voisimme sitten käyttää puheenvuorot määrätyssä järjestyksessä.
Arvoisa puhemies, tätä haluaisin pyytää teiltä.
Arvoisa puhemies, en aio puhua mistään tällä hetkellä käsiteltävänä olevasta aiheesta, joten suonette anteeksi, että poikkean käsikirjoituksesta.
Juuri tänä iltana olen kuullut uutisia, joiden mukaan Gibraltarin La Rocan sotilasviranomaiset ovat pidättäneet kymmenen luonnonsuojelujärjestö Greenpeacen jäsentä, kymmenen rauhanomaista luontoaktivistia, koska he ovat pyrkineet lähestymään Tireless-nimistä sukellusvenettä mukanaan juliste, jonka sisällöstä uskon kaikkien olevan samaa mieltä: ydinvoima ei saa vallata meriä.
Nämä luontoaktivistit ovat yhä pidätettyinä ja koska parlamentti ei ole niin sanoakseni ollut kovinkaan herkkä turvaamaan Campo de Gibraltarin ja Algecirasin lahden asukkaiden etuja, pyydän ainakin ryhtymään asian vaatimiin toimiin, jotta nämä rauhalliset luonnonsuojelijat saisivat nukkua kotonaan.
Paljon kiitoksia.
Arvoisa jäsen Bautista Ojeda, enpä tiedä, onko mahdollista, että me täältä käsin ja tähän aikaan onnistuisimme saamaan heidät koteihinsa, mutta merkitsemme muistiin puheenvuoronne, joka todetaan pöytäkirjoissa, koska uskon teidän olevan kiinnostunut siitä, että näin tapahtuu.
Jäsen Nogueira Románilla on puheenvuoro.
Arvoisa puhemies, minusta on hyvin tarkoituksenmukaista, että itse komission jäsen Fischler saapuu tänään parlamenttiin käsittelemään Marokon kysymystä.
Se on minusta ehdottoman asiallista.
Sen sijaan minusta tuntuu täysin epäasialliselta, että on sotkettu keskustelu neljästä päätöslauselmasta, jotka kalatalousvaliokunnan mukaan ovat erittäin tärkeitä yhteisen kalastuspolitiikan tulevaisuudelle, yhteen Marokon kysymyksestä käytävän keskustelun kanssa, joka vetää väistämättä puoleensa kaiken huomion muilta sovituilta keskustelunaiheilta.
Mielestäni nämä ovat kaksi aivan eri keskustelunaihetta, jotka olisi täytynyt käydä eri aikoihin tämän Strasbourgin istunnon kuluessa ja joista kullekin olisi pitänyt antaa sen ansaitsema painoarvo.
Koska asia ei ole näin, niin etenkin kaikkien meidän parlamentin jäsenten, joilla on vain vähän aikaa, on pakko joko jättää puhumatta Marokosta tai jättää puhumatta muista mietinnöistä ja näin ollen siis yhteisen kalastuspolitiikan tulevaisuudesta, mitkä molemmat ovat valitettavia tapauksia.
Arvoisa parlamentin jäsen Nogueira, työolomme ovat ylipäätään valitettavia.
Yritämme kohentaa niitä, jotta keskustelut voitaisiin käydä asianmukaisemmin.
Tiedättehän, että puhemiehistö on tehnyt työasiakirjan tästä aiheesta käytävää keskustelua varten.
Mainitsemastanne esityslistan kohdasta voin kuitenkin sanoa paitsi sen, että merkitsen sen velvollisuuteni mukaisesti muistiin, myös sen, että ryhmänne äänesti tämän ehdotuksen puolesta puhemieskokouksessa.
Ymmärrän siis perustelunne, mutta olisin kiitollinen, jos välittäisitte ne myös oman ryhmänne puheenjohtajalle.
Jäsen Cunhalla on puheenvuoro.
Arvoisa puhemies, esityslistan tässä kohdassa voinen mainita, että ymmärrän jäsen Nogueira Románin esille ottaman kysymyksen, mutta siinä on kysymys ajasta, kuten arvoisa puhemies sanoi.
Se meidän on ymmärrettävä.
Juuri siksi ymmärrän kalastusvaliokuntamme puheenjohtajan Varela Suanzes-Carpegnan esille ottaman kysymyksen ja tuen sitä.
Tosiasia on, että Marokon-kysymys on monille meistä tärkeä keskustelunaihe, ja olisi tärkeää, että arvoisa komission jäsen puhuisi heti keskustelun aluksi tästä kysymyksestä.
Olen sitä mieltä, että Marokon-kysymyksen poliittisen merkityksen huomioon ottaen järjestystä koskevien menettelytapojen tiukkuus on toissijainen asia.
Mielestäni osoittaisi siis tervettä järkeä tehdä näin.
Paljon kiitoksia, parlamentin jäsen Cunha.
Nyt on uskoakseni sopiva hetki aloittaa keskustelu ja jollei kellään ole mitään sitä vastaan, palaisin kalatalousvaliokunnan puheenjohtajan ehdotukseen.
Niinpä teillä komission jäsen Fischler, on nyt puheenvuoro.
Arvoisa puhemies, arvoisat parlamentin jäsenet, olen mielelläni valmis antamaan heti aluksi toivotun julkilausuman unionin ja Marokon kalastussuhteista.
Tehän tiedättekin ehkä jo tiedotusvälineistä, että neuvottelut Marokon kuningaskunnan kanssa uudenlaisesta yhteistyöstä kalastusalalla ovat alkaneet sen jälkeen, kun olin lokakuussa Casablancassa ja saatoin sopia Marokon kuninkaan kanssa vakavien neuvottelujen aloittamisesta.
Sen seurauksena 30.10.-22.12. välisenä aikana on järjestetty yhteensä kuusi neuvottelukierrosta teknisellä tasolla.
Tammikuun alussa keskustelin sitten kahteen otteeseen - kerran kolme päivää ja kerran kaksi päivää - pääministeri Youssoufin ja kalastusministeri Chbaatoun kanssa.
Ponnistelin erittäin kovasti saadakseni molemmilla puolilla aikaan ymmärtämystä tulevien kalastussuhteiden päänäkökohtien osalta ja ennen kaikkea kalastusmahdollisuuksien, sopimuksen voimassaolon, kalastuksen teknisten edellytysten ja erityisesti taloudellisen korvauksen osalta.
Tänä vuonna järjestettyjen ensimmäisen ja toisen poliittisen tapaamisen välillä neuvotteluja on käyty lähes päivittäin, jälleen kerran teknisellä tasolla.
Työtä jatkettiin erittäin rakentavasti, ja monia yksityiskohtia kyettiin selvittämään.
Kaikkien tähänastisten neuvottelujen aikana komissio on pyrkinyt joustamaan Marokon tärkeimpien vaatimusten kohdalla niin paljon kuin meidän mielestämme on mahdollista, erityisesti kalastusmahdollisuuksien laajuuden ja pakollisen marokkolaisissa satamissa tapahtuvan maihinnousun osalta.
Me olemme sanoneet aina alusta lähtien, että me olemme valmiita sekä ottamaan huomioon marokkolaisten intressit että tukemaan Marokon kalastusalan kehittämistä.
Me olemme sanoneet kuitenkin myös aina selvästi ja selkeästi, että haluamme suojella yhteisön sosiaalisia ja taloudellisia etuja ja pyrkiä yhteistyöhön luonnonvarojen säilyttämiseksi.
Valitettavasti Marokko omaksui sitten lopuksi 8.-9. tammikuuta tekemäni toisen vierailun aikana yhtäkkiä erittäin järkähtämättömän kannan ennen kaikkea kalastusmahdollisuuksien ja teknisten edellytysten tärkeissä kysymyksissä ja asetti lisäksi äärimmäisen korkeita vaatimuksia taloudelliselle korvaukselle.
Pyysin Marokkoa harkitsemaan kantaansa vielä kerran, koska sopimusta ei ole mahdollista tehdä tältä pohjalta, ja pyysin jatkamaan keskusteluja uudelleen mahdollisimman nopeasti niiden saattamiseksi lopulliseen päätökseen.
Me olemme valmiita maksamaan tasapainoisesta sopimuksesta reilun hinnan, jonka on oltava kuitenkin sopivassa suhteessa Marokon myöntämiin kalastusmahdollisuuksiin. Sen olen tehnyt aina Marokolle selväksi.
Jos marokkolaiset kumppanimme palaavat nyt jälleen neuvottelupöytään ja osoittavat neuvotteluhalukkuutta, olen varma, että me saavutamme lopulta molempien osapuolten kannalta hyväksyttävän ratkaisun.
Lopuksi haluaisin viitata vielä siihen, että Marokon kanssa kalastusalalla tehtävän yhteistyön kysymys on ollut keskeinen aihe myös komission puheenjohtaja Prodin Marokon vierailulla, ja myös tässä yhteydessä molemmat osapuolet ovat vahvistaneet aikomuksensa päästä sopimukseen asiasta.
Samoin on sovittu, että meidän on määrä aloittaa neuvottelut jälleen teknisellä tasolla mahdollisimman nopeasti.
Paljon kiitoksia, arvoisa komission jäsen.
Siirrymme nyt esittelijöiden puheenvuoroihin ja tahtoisin muistuttaa teitä siitä, että tilanteen houkutuksista huolimatta he ovat esittelijöitä, joiden on esiteltävä mietintönsä.
Puheenvuoro on ensin Varela Suanzes-Carpegnalla.
Arvoisa puhemies, paljon kiitoksia ymmärtäväisyydestänne.
Tahdon kiittää komission jäsen Fischleriä hänen lausunnostaan, joka koski Marokon kanssa tehtyä kalastussopimusta ja tahdon kiittää häntä myös kaikesta siitä vaivannäöstä, jota hän on osoittanut näissä vaikeissa neuvotteluissa.
Me kaikki tiesimme, että niistä tulee vaikeat ja pitkät.
Tahdon muistuttaa tässä yhteydessä siitä, minkä hänkin sanoi - mutta haluan vielä korostaa sitä - että nyt ensi kertaa Euroopan komission puheenjohtaja tulee henkilökohtaisesti mukaan kalastussopimuksesta käytäviin neuvotteluihin.
Sekä Euroopan unionin että Marokon kansalaisille on täytynyt käydä selväksi se, että kaikki Euroopan unionin toimielimet aivan korkeinta tasoa myöten haluavat saada aikaan tämän sopimuksen: sitä tahtoo Euroopan unionin neuvosto, joka antoikin asiasta lausunnon Nizzassa, sitä tahtoo komission puheenjohtaja, joka kävi Rabatissa, ja sitä tahtoo Strasbourgissa kokoontuva Euroopan parlamentti.
Sen vuoksi sitä ei tällä hetkellä haluakaan - sanon "tällä hetkellä" - Marokko, ei ainakaan niillä ehdoilla, joita Euroopan unioni vaatii.
Toivottavasti onnistumme pian saamaan kaikki vakuuttuneiksi tämän sopimuksen keskinäisistä eduista ja voimme näin liittää puheenjohtaja Prodin nimen onnistuneeseen sopimukseen.
Pyydän vain, arvoisa komission jäsen Fischler, että neuvotteluja jatkettaisiin mahdollisimman pian - aivan heti, jos mahdollista - ja käytettäisiin hyväksi nimenomaan sitä kannustinta, jonka itse Euroopan komission puheenjohtaja on antanut.
Kuten jo täällä sanoin, en halua, että Marokko veisi huomiomme pois siitä erittäin tärkeästä keskustelusta, jota tänään käymme.
Meidät on kutsuttu koolle keskustelemaan neljästä tärkeästä mietinnöstä, jotka liittyvät yhteiseen kalastuspolitiikkaan ja sen tulevaisuuteen.
Itse keskityn, kuten ymmärrettävää onkin, esittelemääni mietintöön, mutta jo näin ennalta haluan ilmaista tyytyväisyyteni parlamentin jäsenten Poignantin ja Gallagherin sekä myös Cunhan mietintöihin, heidän tekemänsä suurenmoisen työn vuoksi.
Korostaisin sitä, että mietintö, jonka esittelijä olen, on uskoakseni ensimmäinen, jonka yhteisön toimielin laatii kalastuksen maailmanlaajuistumisesta ja valiokuntamme onkin sen vuoksi mielestäni osunut oikeaan niissä kahdessa valiokunta-aloitteisessa mietinnössä, jotka se päätti tehdä; toinen niistä on vasta tekeillä.
Tästä omasta mietinnöstäni haluan korostaa seuraavaa: ensiksikin, arvoisa komission jäsen, kalastuksen olisi Euroopan unionissa vähitellen päästävä eroon tästä melkein kotiteollisuudenomaisesta tai lähes syrjäalueisiin liittyvästä leimasta, joka sillä nyt on kenties siksi, että se on rajattu reuna-alueille, tai sitten kylmien numerotietojen vuoksi, koska niistähän aina puhutaan, niiden vaikutuksesta yhteisön bruttokansantuotteeseen.
On tunnustettava se tosiasia, että kalastus on jo nyt saavuttanut maailmanlaajuisen ulottuvuuden.
Olemme yhä riippuvaisempia kalan tuonnista; oma laivastomme on kaikilla merillä ja meillä on kylliksi omaa teknistä taitotietoa ollaksemme jättämättä tätä strategista alaa kolmansien valtioiden käsiin.
Sen vuoksi vuoden 2002 uudistuksen pitäisi auttaa meitä tekemään muutakin kuin tuijottamaan omaan napaamme yhteisömme omilla vesillä, tuijottamaan omiin ongelmiimme ja kurjuutemme aiheisiin.
Tarvitsemme lopultakin kilpailukykyisen laivaston, joka on oikein mitoitettu sekä Euroopan että maailman tasolla.
Kilpailukykyisempi ei suinkaan tarkoita, että se harjoittaisi tehokkaampaa ryöstökalastusta, vaan että se yksinkertaisesti käyttäisi tehokkaammin hyväkseen todella olemassa olevia kalavaroja ja tekisi sen muita paremmin.
Kalastus on nyt ja vielä enemmän tulevaisuudessa strateginen ala, joka luo elintarvikevarantoja: terveellisiä ja turvallisia eläinvalkuaisia lisääntyvälle ihmiskunnalle.
Meidän on otettava kalastus - ja tämä tulee ottaa esille myös Marokon kanssa tehtävän kalastussopimuksen yhteydessä - mukaan osaksi Euroopan unionin ulko- ja kauppapolitiikkaa.
Ulkoisen kalastuspolitiikkamme on saavutettava uskottavuutta ja luotava itsestään kuva, jota sillä ei vielä ole, sen on kohottava maailman kansalaisten keskuudessa todellisuutta vastaavaan asemaansa: sen on oltava kalastuksen suurvallan politiikkaa, joka kaikkein johdonmukaisimmin noudattaa Yhdistyneiden Kansakuntien periaatteita, toisin sanoen kansainvälisen merioikeuden kehittämistä, kaikille yhteisten kalavarojen säilyttämistä, kehitysyhteistyötä ja niin edelleen.
Harjoittakaamme siis aktiivista politiikkaa sekä kolmansien maiden kanssa tekemissämme ja kunkin maan tilanteeseen sopeutetuissa kalastussopimuksissa että alueellisissa kalastusjärjestöissä, joita meidän on johdettava, kuten olemme usein sanoneet, eikä tyydyttävä siihen, että Euroopan unionin nykyisin muodostavalla 15 valtiolla - tulevaisuudessa kenties 20 tai 25 valtiolla - olisi ikuisesti sama painoarvo kuin tänään on esimerkiksi Virolla.
Euroopan unionin ministerineuvosto tai Yhdistyneiden Kansakuntien turvallisuusneuvosto kelpaavat esimerkeiksi alueiden ja väestöjen erityisellä painoarvolla painotetuista äänestyksistä; meidän on hyvä pitää mielessä tämä tärkeä esimerkki.
Mietinnössämme vahvistetaan se seikka, että Euroopan unioni ei ole vielä tiedostanut kalastusetujensa merkitystä kansainvälisellä tasolla.
Kuten jo sanoimme, on totta, että sen suhteellinen painoarvo yhteisön bruttokansantuotteessa on pieni, mutta ei pidä unohtaa, että laivastomme on kooltaan neljäs maailmassa.
Ja jos otamme laskuissamme tämän laivaston lisäksi huomioon jalostusteollisuuden, markkinoinnin, alaa tukevat teollisuuden muodot, muihin maihin tehtävät sijoitukset ja erikoistuneen telakkateollisuuden, meillä on epäilemättä käsillä maailman suurin kalastukseen liittyvän taloustoiminnan maailmanlaajuinen rypäs.
Muut suurvallat, kuten Yhdysvallat tai Japani, ovat siitä tietoisia ja sijoittavat varoja tälle alalle.
Maailman kauppajärjestössä meidän on puolustettava etujamme estoitta. Ja myös rakennetukiemme järjestelmää, sillä eiväthän kaikki tukimuodot liity kalastukseen, vaan jotkut tuet on tarkoitettu kalavarojen säilyttämiseen ja valvontaan, alusten turvallisuuden lisäämiseen, kalastusalan perusrakenteiden parantamiseen ja valikoiviin kalastustapoihin.
WTO:ssa meidän on vaadittava todellista satamapalvelujen vapauttamista, vapautta sijoituksiin ja kotipaikkaoikeuteen kolmansissa valtioissa, siten että niihin liittyvät täysipainoiset juridiset takuut ja vapaa pääsy satamiin.
Tuomitsemme pyrkimykset laajentaa taloudellisen yksinoikeuden vyöhykkeitä ja torjumme ensimmäisinä tehokkaasti mukavuuslippulaivoja.
Hyvät parlamentin jäsenet, arvoisa komission jäsen, kaikki tämä on sitä oikeaa haastetta, jonka talouden maailmanlaajuistuminen asettaa yhteiselle kalastuspolitiikalle.
Euroopan parlamentti tarjoaa nyt tämän selostamani mietinnön antamaan kaikille miettimisen aihetta yhteisen kalastuspolitiikan historiallisen uudistuksen kynnyksellä, jotta kaikille kävisi selväksi, missä olemme ja minne meidän on mentävä.
. (EN) Arvoisa puhemies, haluan heti aluksi kiittää avusta, jota sain mietinnön valmistelussa kalastusvaliokunnan sihteeristöltä ja tietenkin oman ryhmäni sihteeristöltä.
Haluan kiittää myös jäsen Poignantia hänen avustaan tämän mietintöni laatimisessa.
Jäsen Poignantilla ja minulla oli yksi päällimmäinen huolenaihe: varmistaa, paitsi se, etteivät mietintömme ainoastaan täydennä toisiaan myös se, etteivät ne ole ristiriitaiset keskenään.
Niissä käsitellään samaa aihetta, ja toivon, että parlamentissa vallitsee sama henki, kun näistä kahdesta mietinnöstä huomenna äänestetään.
Yhteisön kalastus- ja vesiviljelyjärjestelmän perustamista koskevan asetuksen mukaan komission on esitettävä Euroopan parlamentille, neuvostolle ja alaa edustaville yhteisön järjestöille vähintään joka kolmas vuosi kertomus yhteiseen kalastuspolitiikkaan liittyvistä toimista ja kehityksestä.
Tässä kertomuksessa käsitellään vuosia 1996-1998.
Tämän kertomuksen ajoitus antaa sille kuitenkin erityisen merkityksen, koska sillä on yhteys pian julkaistavaan vihreään kirjaan yhteisen kalastuspolitiikan muuttamisesta.
Siten kyseessä ei ole pelkästään historiallinen katsaus vaan myös tärkeä osoitus suuntaviivoista, joita komissio on miettinyt YKP:n tulevaisuudeksi ja rakenteeksi vuoden 2002 jälkeen.
Tätä on tietenkin pidettävä myönteisenä.
Kertomus kattaa YKP:n kaikki osatekijät kuten kalavarojen säilyttämisen ja hoidon, rakennepolitiikan, ulkoisen kalastuspolitiikan, markkinapolitiikan sekä seurannan ja valvonnan.
Kertomuksensa johtopäätöksissä komissio mainitsee prioriteeteikseen muun muassa seuraavat: YKP:n mukaisten eri tavoitteiden välinen parempi yhdenmukaisuus, esimerkkinä kalavarojen säilyttäminen, laivaston taloudellinen tehokkuus ja kalastuksesta riippuvaisten alueiden työllisyyden takaaminen; kalastuksen hallinnon taloudellisen ulottuvuuden huomioon ottaminen; ympäristö- ja kalastuspolitiikkojen parempi yhteneväisyys; hallintavälineiden parantaminen, esimerkkinä monivuotiset hallintatavoitteet ja ­strategiat; kalastuksen hallinta ja Välimeren täysi integroiminen yhteisön hallintajärjestelmään; entistä vastuullisempi päätöksentekomenettely sekä yhteisen kalastuspolitiikan ulkoisen ulottuvuuden säilyttäminen.
Parlamentti voi tukea monia näistä tavoitteista, ja kuten komissio toteaa, monet niistä ovat sellaisia, jotka parlamentti on itsekin asettanut tavoitteeksi ja joita se on vaatinut jo pitkään.
Haluan korostaa teille, kuten olen mietinnössäni tehnyt, joitakin asioita, jotka ovat mielestäni erityisen tärkeitä.
Pahoittelen kalakantojen tämänhetkistä epätyydyttävää tilaa suhteessa teknisiin säilyttämistoimenpiteisiin.
Uskon, että asiaa voidaan vielä kehittää.
Komissio on jo tehnyt aloitteita, joilla se pyrkii vahvistamaan vuoropuhelua kalastusalan kanssa, mutta uskon, että näitä aloitteita pitäisi lujittaa entisestään.
Mielestäni kalastajien pitäisi osallistua entistä enemmän tiedemiesten työhön molemminpuolisen luottamuksen kasvattamiseksi.
Epäilen vahvasti, että monivuotiset ohjelmat ovat olleet syrjiviä eivätkä ne ole tuoneet suurta etua kalastusalalle kokonaisuudessaan.
Toivon, että koko yhteisössä otetaan käyttöön yhdenmukaisia tarkastusmenettelyjä ja että rikkomuksista seuraavia rangaistuksia yhdenmukaistetaan.
Vaadin yhteisön tarkastusjärjestelmän tiukkaa soveltamista EU:n vesillä toimiviin kolmansien maiden aluksiin.
Kannatan voimakkaasti sitä, että yhteistä kalastuspolitiikkaa alueellistetaan luomalla alueellisia hallintayksiköitä ja alueellisia neuvoa-antavia komiteoita kattava kokonaisuus. Rajojen määrittelyn pohjana tulisi soveltaa ICESin alueita ja alialueita.
Haluan tässä yhteydessä korostaa, että kalastuspolitiikan alueellistaminen ei merkitse lainkaan samaa kuin kalastuspolitiikan uudelleen kansallistaminen.
Siihen kuuluu kuitenkin - kuten komissio asian ilmaisee - kysymykseen liittyvien toimijoiden osallistuminen, lainaan kertomuksesta: "hallintaprosessin kaikissa kolmessa vaiheessa: kuulemisessa, päätöksenteossa ja tehtyjen päätösten täytäntöönpanossa".
Uskon, että YKP:n alueellisen soveltamisen yhdenmukaisuuden puute johtaa väistämättä politiikkaa ja yhteisön toimielimiä kohtaan tunnetun luottamuksen vähenemiseen.
Mielestäni YKP:n soveltaminen on tarpeen määrittää selkeästi ja johdonmukaisesti niin, että toteutetaan johdonmukainen alueellistamisjärjestelmä.
Olen vakuuttunut siitä, että tämän tulee käsittää esimerkiksi entistä tiiviimpi yhteys kalastajien ja tiedemiesten välillä, sosioekonomisten tekijöiden tunnistaminen kalastuksesta hyvin riippuvaisilla alueilla, joustavuus ja yksinkertaistaminen.
Toistan jälleen kerran pyyntöni siitä, että asianmukaisen hajauttamispolitiikan takaamiseksi on erittäin tärkeää säilyttää rannikkovaltioiden suvereniteettiin kuuluvana yksinoikeutettuna vyöhykkeenä 12 meripeninkulman aluevesiraja sekä laajentaa tämä vyöhyke 24 meripeninkulmaan, kuten parlamentti päätti helmikuussa 1999.
Omana huomautuksenani totean, että nämä kaksi viimeksi mainittua asiaa ovat olennaisen tärkeitä omalle maalleni, Irlannille.
Uskon, että sosiaalisen, taloudellisen ja alueellisen yhteenkuuluvuuden tarpeeseen täytyy kiinnittää huomiota ja että kalastuksesta riippuvaisten alueiden väestön suojeleminen täytyy ottaa prioriteetiksi.
Haluan, että komissio tarkastelee suhteellisen vakauden soveltamista niin, että taloudellisen, sosiaalisen ja alueellisen yhteenkuuluvuuden tarve voitaisiin ottaa entistä paremmin huomioon.
Olen ehdottomasti sitä mieltä, että tämä täytyy tehdä kyseenalaistamatta tätä perusperiaatetta itsessään.
Haluan tässä yhteydessä onnitella jäsen Varela Suanzes-Carpegnaa hänen mietinnöstään.
Se, ettei siihen ole esitetty mitään tarkistuksia, todistaa selkeästi, että olemme kaikki yksimielisiä tästä tekstistä.
Olen iloinen, että kaikki ajatukset, jotka sisällytin teollisuusvaliokunnan puolesta valmistelemaani lausuntoon, on otettu jossakin muodossa mukaan mietintöön.
Jäsen Varela Suanzes-Carpegna on esittänyt meille yksityiskohtaisesti EU:n kalastuksen monitoiminnallisen roolin tärkeyden.
Se täytyy ottaa huomioon tulevissa WTO:n neuvotteluissa, jotta voidaan varmistaa, etteivät EU:n tuottajat joudu alakynteen.
Komission täytyy esittää asianmukaisia neuvotteluehdotuksia.
Toisin kuin maatalouden yhteydessä tapahtui, toivoisin, että komission jäsen kuulisi parlamenttia kalastusta koskevista ehdotuksista.
Lopuksi, olen iloinen, että jäsen Varela Suanzes-Carpegna on tunnustanut tarpeen ottaa huomioon sosiaaliset ja taloudelliset tekijät, kuten rannikkoalueiden työllisyyden.
Tämä täytyy ottaa esiin WTO:n neuvotteluissa ja yhteisen kalastuspolitiikan uudistamisessa. Suhtaudun myönteisesti myös Varela Suanzes-Carpegnan mietinnössä tehtyyn viittaukseen ympäristö- ja elintarvikestandardiin.
Haluan onnitella myös kollegaani, jäsen Cunhaa, hänen mietinnöstään.
Arvoisa puhemies, mietintö, jonka esittelen, käsittelee komission vuosina 1998 ja 1999 järjestämiä alueellisia kokouksia.
Mietinnöstä käytiin perusteellista, joskus jopa kiivasta, keskustelua komissiossa ei siksi, että se olisi ratkaiseva tai lopullinen, vaan siksi, että se kuuluu Gallagherin, Varelan ja Cunhan mietintöjen tavoin ensimmäisiin mietintöihin, joiden pohjalta suunnitellaan vuoden 2002 yhteistä kalastuspolitiikkaa.
Tämä on herkkä aihe, sillä tämä on hyvin erityislaatuinen ala, joka koskettaa tiettyjä, aika harvoja Euroopan alueita.
Tämän alan toiminta tarjoaa usein paljon työpaikkoja sekä tuotantoketjun alku- että loppupäässä, ja useat alueet ovat erittäin riippuvaisia tästä toiminnasta, eikä sille ole helppoa löytää vaihtoehtoja kriisitilanteissa.
Kaikki näillä alueilla tietävät, että 31. joulukuuta 2002 on ratkaiseva päivämäärä, sillä silloin päätetään yhteisestä kalastuspolitiikasta samoin kuin vuosina 1992 ja 1982, ikään kuin tämä tapahtuisi 10 vuoden välein.
Muodostaakseen itselleen mahdollisimman tarkan kuvan tilanteesta ennen määräpäivää - ja uskon, että tämä oli hyvä ajatus - komissio kuuli järjestelmällisesti kaikkia toimintaan liittyviä osapuolia, se lähetti kyselylomakkeita ja järjesti kokouksia.
Kokouksia järjestettiin 30, ja niihin osallistui 1 500 henkilöä.
Muodon puolesta mietinnön menettelytavasta on oltu monta mieltä.
Jotkut parlamentin jäsenet olisivat toivoneet, ettei siinä olisi pureuduttu liikaa asian ytimeen.
Kävimme asiasta laajaa keskustelua valiokunnassamme, ja kalastusvaliokunta päätyi lopulta - mielestäni siksi, ettei vaihtoehtoja juuri ollut - noudattamaan esittelijän kantaa, ja kaikki pääsivät puolustamaan tavalliseen tapaan omia näkemyksiään asiasta.
Sisällössä huomataan, että aika perinteiset poliittiset erimielisyydet eivät ole yhtä merkittäviä kuin kansalliset erimielisyydet tai jopa alueelliset erimielisyydet valtioiden sisällä, ja tästä syystä esitettiin lukuisia tarkistuksia.
Tarkistuksista huomattiin, että lähtökohdat olivat toisinaan hyvin kaukana toisistaan, mutta ryhmät onnistuivat poliittisen vuoropuhelun kautta lähentämään kantojaan, minkä ansiosta saatiin aikaan avausteksti, kunnollinen lähtökohta, jonka pohjalta voidaan muiden mietintöjen kanssa lähteä uudistamaan yhteistä kalastuspolitiikkaa.
Tarkistuksia katseltaessa ja yleisenä huomiona suurin osa valiokunnassa hyväksytyistä määräyksistä vastaa esittelijän näkemyksiä, mutta niitä on tarkennettu tai selvennetty.
Lähikuukausina julkaistaan vihreä kirja - se tapahtuu muistaakseni maaliskuun lopussa - ja sen jälkeen valmistuu lakiteksti vuonna 2002.
Tällä hetkellä on kaksi vallitsevaa suuntausta.
Ensimmäisen kannattajat haluavat purkaa koko rakenteen ja kaikki yhteisen kalastuspolitiikan perustat.
Toisen kannattajat haluavat - kyseenalaistamatta täydellisesti perustaa - tarkentaa, muokata ja parannella järjestelmää, jotta kalastusala voisi kehittyä, samalla kun tietenkin kunnioitetaan ja suojellaan kalavaroja.
Kaikki tietävät, että Euroopan kalastusala joutuu kohtaamaan samat ongelmat, jotka vaivaavat suurinta osaa maailman muista kalastusteollisuuksista, ei ainoastaan meidän mantereellamme tai vesillämme.
Suurin uhka kalavaroille ja koko kalastusalalle on liikakalastus, joka pienentää kalakantoja, saaliita ja tuloja.
Kalastustuotteiden markkinoiden globaalistumiseen liittyvä lisääntynyt kilpailu on toinen haaste.
Kalastusalan kilpailukyvyn paraneminen riippuu alan kyvystä sopeutua niin kalavarojen kuin kaupallisen kysynnän asettamiin vaatimuksiin.
Yhteinen kalastuspolitiikka on unionin käyttöönottama kalastuksen ja vesiviljelyn hallintaväline.
Politiikka luotiin yhteisten kalavarojen hallitsemiseksi ja Euroopan ensimmäisissä perustamissopimuksissa esitettyjen velvoitteiden kunnioittamiseksi.
Mietinnössä esitetään siis näkemyksiä yhteisen kalastuspolitiikan neljästä osa-alueesta: kalavarojen säilyttämisestä ja hoidosta, rakenteellisesta politiikasta, markkinajärjestelyistä ja suhteista kolmansiin maihin.
Yleisesti ottaen unionin kalastuspolitiikkaa ehdotetaan jatkettavaksi pääpiirteissään samansuuntaisena.
Tämä on johtava ajatus.
Ennalta varautumisen periaate, jota voitaneen kutsua uutuudeksi, on kirjattu selkeästi samoin kuin halu kehittää vastuullista kalastusta.
Esittelijänänne haluan tarkemmin korostaa joitakin ehdotuksia, erityisesti 6/12 meripeninkulman vyöhykkeen ylläpitämistä. Sama koskee suoja-alueiden ylläpitämistä tieteellisten todisteiden valmistuttua sekä pääsyä Pohjanmerelle, ja tätä pääsyä tullaan sääntelemään entistä tiukemmin laajentumista silmällä pitäen.
TAC-järjestelmä ja kiintiöt pidetään voimassa sillä ehdolla, että niitä tarkistetaan.
Yksittäisiin siirrettäviin kiintiöihin suhtaudutaan varauksellisesti, ja monivuotisia ohjausohjelmia täytyy tarkistaa ankarammin; valvontaa ja rikkomusten seuraamuksia täytyy yhdenmukaistaa ja Välimerta koskeviin kalastussopimuksiin ja toimintaohjelmiin täytyy tietenkin sitoutua.
Mainitsen vielä lopuksi kysymyksen alueellistamisesta, jota ei haluta nähdä uudelleenkansallistamisena, kuten jäsen Gallagher sanoi, sekä nykyistä laajempien sosiaalisten toimien toteuttamisen yhteisen kalastuspolitiikan alalla.
Saattaa vaikuttaa siltä, että jäsen Gallagher ja minä toistamme samoja asioita.
Politiikka on sanoman toistamista ja sen kiistämistä.
Me päätimme toistaa sen.
Arvoisa puhemies, arvoisa komission jäsen, haluaisin vain pyytää teitä osoittamaan suopeutta sallimalla minun ennen mietintöni aiheeseen uppoutumista puhua minuutin ajan Marokosta, sillä haluan kiittää lämpimästi komission jäsen Fischleriä hänen ponnisteluistaan neuvotteluissa kalastussopimuksen uudistamiseksi Marokon kanssa, ja nämä kehut on osoitettava myös kalastuksesta vastaavan komission pääosastolle.
Olemme huomanneet neuvottelujen alusta asti, että Marokon neuvottelijoiden asenne on peräänantamaton ja että he ovat käyttäneet "kalavarojen kestävyyttä" perusteena Euroopan unionin kalastuslaivaston kalastusmahdollisuuksien pienentämiselle.
Tiedämme kuitenkin, että se ei ollut varsinainen peruste, sillä he eivät ole käyttäneet samoja perusteita muiden kolmansien maiden kanssa, joiden kanssa he ovat tehneet sopimuksia, eivätkä yksityisissä sopimuksissa muiden toimijoiden kanssa, joista jotkut ovat Euroopan unionista.
Koska Marokon kalastussopimus on varsin merkittävä Euroopan unionin kalastustalouden kannalta, tälle kysymykselle olisi pitänyt tietysti panna runsaasti poliittista painoa Eurooppa-neuvostossa ja ulkoasiain neuvostossa, luonnollisesti kalastusasioista vastaavan neuvoston lisäksi.
Olen saanut sen vaikutelman, että olen tässä taistelussa on mukana käytännöllisesti katsoen ainoastaan komission jäsen Fischler yksikköineen, lukuun ottamatta komission puheenjohtajan yhtä väliintuloa, joka oli kyllä tärkeä, mutta satunnainen.
Tosiasiassa on mahdotonta ymmärtää, että Euroopan unioni, joka on niin monen miljoonan marokkolaisen kotimaa ja joka on myöntänyt Marokolle niin suuria kaupankäyntiin liittyviä helpotuksia, jotta sen tuotteet pääsisivät markkinoillemme, on joutunut kohtaamaan niin suurta vastavuoroisuuden puutteetta avointa ja yhteistyöhalukkuutta osoittavaa asennettamme kohtaan.
Yhteisön korkeimman tason viranomaisilla oli siis valttikortit käsissään, ja heitä auttamassa olivat ne jäsenvaltiot, joita asia eniten koski.
Mutta saimme huomata, ettei noita valttikortteja käytetty.
Miksi?
Aikanaan saanemme tietää, miksei, mutta joka tapauksessa toivon palavasti, että järkeviin neuvotteluihin päästään pian.
Siirtykäämme nyt mietintöni aiheeseen, Guinea-Bissauhun.
Euroopan unionin ja Guinea-Bissaun tasavallan välisiä kalastussuhteita säätelevä asiakirja allekirjoitettiin kesäkuussa 1997 ja se tuli voimaan saman vuoden joulukuussa, jonka jälkeen se on ollut voimassa kuluvan vuoden kesäkuuhun asti.
Tuossa maassa vuonna 1998 tapahtuneen aseellisen selkkauksen jälkeen komissio esitti neuvostolle ja parlamentille päätösehdotuksen, jossa ehdotettiin sopimuksen keskeyttämistä.
Girão Pereiran vuoden 1999 alussa laatimassa mietinnössä parlamentti piti komission ehdotusta perusteltuna ja legitiiminä ja yhtyi siihen täysin.
Näin ollen sopimuksen keskeyttämiseen annettiin valtuutus vihamielisyyksien jatkumisen ajaksi, ja niiden päätyttyä keskeytys purettaisiin. Samalla sovittiin Guinea-Bissaun hallitukselle myönnettävistä tilapäistoimiin tarkoitetuista tuista paikalliselle kalastusalalle, sen perusrakenteille ja valvontatoimille.
Koska komission aiempi ehdotus herätti joitakin menettelytapoihin ja oikeudellisiin asioihin liittyviä ongelmia, komissio esittää nyt uuden ehdotuksen.
Kuten edellisenkin asiakirjan, tämän uuden tekstin tarkoituksena on, tosin erilaisin oikeudellisin muotoiluin, myöntää Guinea-Bissaun laillisille viranomaisille Euroopan unionin ja Guinea-Bissaun voimassa olevaan pöytäkirjaan sisältyvää, maksamatta jäänyttä taloudellista korvausta vastaava määrä, 6 500 000 euroa. Tämä summa on tarkoitettu ainoastaan paikallisen kalastustoiminnan tukemiseen, valvontajärjestelmän vahvistamiseen ja vahingoittuneen infrastruktuurin kunnostamiseen.
Komissio maksaa Guinea-Bissaun hallituksen esittämän toimintaohjelman perusteella 50 prosenttia suunnitellusta taloudellisesta korvauksesta. Loppuerä maksetaan sen jälkeen, kun maan hallitus on esittänyt yksityiskohtaisen selvityksen suunniteltujen toimien toteuttamisesta ja saaduista tuloksista.
Tämä selvitys on toimitettava Euroopan komission edustustolle ennen 31. toukokuuta 2001.
Tätä määräaikaa olisi kuitenkin siirrettävä myöhäisemmäksi, koska Guinea-Bissaun hallituksella on aseellisen selkkauksen vuoksi suuria vaikeuksia hallintonsa uudelleenorganisoimisessa.
Siksi parlamentin kalastusvaliokunta on hyväksynyt alkuperäisen ehdotuksen määräajan, vuoden 2001 toukokuun, sijasta maksujen suorittamisen lopulliseksi määräajaksi 31. toukokuuta 2003.
Koska komission esittämä ehdotus on siis pääasiassa sama kuin ehdotus, jolle annoimme hyväksyntämme maaliskuussa 1999, ja koska suunniteltu määräraha on täsmälleen sama ja sisältyy pöytäkirjaan, minkä lisäksi ehdotuksella on täsmälliset tavoitteet, katson esittelijänä, että parlamentti voi hyväksyä ehdotuksen.
Arvoisa puhemies, arvoisa komission jäsen, me olemme todellakin päättäneet tänä myöhäisenä ajankohtana ryhtyä toimiin, ja tämä ensimmäinen vuonna 2001 käytävä kalastuskeskustelu on todellakin kattava.
Arvoisa komission jäsen Fischler, olen aivan erityisen iloinen voidessani tervehtiä teitä tänään.
Kalastuskeskusteluja käytiin Strasbourgissa pitkään perjantaisin.
Nyt uuden vuoden myötä perjantai-istunnot on lakkautettu, ja me keskustemme asiasta jo tiistaina. Kun monet kollegat eivät ole siitä huolimatta tänään kuuntelemassa meitä, ainakin te olette tullut paikalle.
Suuri kiitos siitä!
Toisaalta uuteen vuoteen liittyy monia odotuksia ja toiveita, erityisesti myös unionin kalastajien taholta.
Mainitsen vain yhteisen kalastuspolitiikan uudistamisen ja jännityksellä odotettavan komission vihreän kirjan.
Toisaalta minun on kuitenkin valitettavasti todettava, että huolirypyt kollegoideni otsalla ja - sikäli kun voin nähdä täältä käsin, arvoisa komission jäsen Fischler - myöskään teidän otsallanne eivät ole pienentyneet.
Yksi syy siihen ovat varmasti pitkälliset ja vaikeat unionin ja Marokon kalastussopimuksesta käytävät neuvottelut.
Pelkään, että neuvottelujen tunnelin päässä ei ole vielä todella näkyvissä valoa.
Komission varovainen ja diplomaattinen toiminta - sallikaa minun ilmaista asia näin - tapahtui se sitten teidän, arvoisa komission jäsen Fischler, tai komission puheenjohtajamme Prodin taholta, ovat johtaneet vastapuolella - ja tunnen voimakasta halua sanoa vastakkaisella puolella - vain vähäiseen vastaantuloon eikä siten mihinkään todelliseen edistymiseen.
Pahoittelen sitä erittäin syvästi, sillä haluan sopimuksen, mutta sanon myös erittäin selvästi, en kuitenkaan sopimusta hinnalla millä hyvänsä.
Rahoituskehys on rajallinen, ja EU:n maksujen ja siitä hyvästä myönnettyjen kalastusoikeuksien on oltava järkevässä suhteessa.
Tältä osin Marokon kuningaskunnan on viimeinkin astuttava realistiselle ja luotettavalle tielle.
Marokon tähän asti omaksumasta jarrutusasenteesta voisi tulla muuten bumerangi, sillä loppujen lopuksi kalastus ei ole ainoa yhteyskohta Marokon ja EU:n välillä.
EU:n ei pidä olla elefantti diplomatian posliinikaupassa, mutta ei myöskään kirppu, joka hypähtelee vain ärsyttävästi edestakaisin.
Edessämme on seuraava taloudellinen korvaus espanjalaisille ja portugalilaisille kalastajille.
On todellakin aika pohtia vaihtoehtoja ja myös nimetä ne, niin voimakkaita kuin ne saattavat ollakin, sillä tuki ei voi eikä saa olla mikään pysyvä ratkaisu.
Tässä yhteydessä on jatkossa mielenkiintoista tarkastella viimeinkin lähemmin kalastussopimuksen kustannus-hyötyanalyysia koskevaa tutkimusta ja tehdä siitä tarvittavat johtopäätökset.
Tätä asiaa käsittelee nimittäin myös erityisesti kollegamme Gallagher mietinnössään.
Ensimmäinen esittelyhän pidettiin jo, mutta ah, siitä on jo kauan, ja silloin vaikeneminen oli paikallaan.
Pitäkäämme varamme, että se ei ole tyyntä myrskyn edellä, sillä merkit viittaavat myrskyyn!
Seuraavaksi haluaisin kuitenkin kiittää Pat Gallagheria hänen erinomaisesta mietinnöstään.
Yhtenä meidän tarmokkaimmista taistelutovereistamme kalatalousvaliokunnassa hän on tehnyt jälleen kerran ansiokasta työtä.
Miten tärkeää toimien ja kehityksen analysoiminen on erityisesti yhteisen kalastuspolitiikan uudistamisen kannalta - sitä minun ei tarvitse nyt todellakaan enää korostaa erityisesti. Mitä kauan kaivatussa komission vihreässä kirjassa kuitenkin ehdotetaan?
Uudistuksen tavoitteena - se on meille selvää - on oltava sopusointu kalavarojen parantamisen ja kalastuksen sosioekonomisen merkityksen välillä.
Pidän sitä varten ehdottoman tarpeellisena, että eturyhmät otetaan päätöksentekoon voimakkaammin mukaan. Kun otetaan huomioon ne huomattavat puutteet, jotka tulivat nyt päivänvaloon pelkästään maatalousalalla esimerkiksi BSE:n myötä, uudistukseen kuuluu myös terveen elintarvikkeen ja välttämättömän proteiininlähteen kalan mieleen jäävä ja uusi markkinoiminen.
Haluaisin sanoa kaikille, että meitä odottaa suuri työohjelma.
Olen iloinen eurooppalaisen kalastuksen tulevaisuuden etujen nimissä käytävästä virikkeellisestä ja ristiriitaisesta keskustelusta.
Olen kuitenkin sitä mieltä, että me emme saa antaa ponnisteluissamme koskaan periksi.
Arvoisa puhemies, kiitän komission jäsen Fischleriä siitä, että hän on tullut kuultavaksi tänne parlamenttiin.
Teitä pyysi tänne kuultavaksi PSE:n ryhmä puhemiesten kokouksessa ja muistutankin teitä siitä, että lokakuussa 1999, kuukausi ennen sopimuksen umpeutumista, sanoitte täällä tekevänne "kaiken vallassanne olevan, jotta ratkaisu löytyisi" ja että "siinä kyllä jalat kastuisivat".
Nyt 14 kuukauden päästä itsensä onkin joutunut kastelemaan yhteisön laivasto, se on nesteessä kaulaa myöten.
En minä silti aio teitä syyttää.
Uskoakseni olette tehneet sen, mitä vallassanne oli, ja se oli hyvin vähäistä.
Minusta ongelma on siinä, että komission eri yksiköiden keskinäisiä toimia ei sovitettu yhteen eikä neuvostolta saatu riittävää kannustusta, ja mikä mielestäni on ollut kaikkein vakavinta, asiassa kaikkein haavoittuvimman maan hallitus ei ole osoittanut selväjärkisyyttä, taitavuutta eikä kykyä oikeansuuntaiseen työskentelyyn.
Luulenpa, jäsen Varela, että Prodin tekemä vierailu - joka sinänsä oli mielestäni myönteinen - pikemminkin aiheutti tällä alalla levottomuutta kuin rauhoitti sitä, ottaen huomioon juuri sen vaiheen prosessissa, jonka aikana vierailu tapahtui.
Niin suurta epävakautta ja epäilyksiä tällä alalla nyt vallitsee.
Alan edustajat toistavat toistamistaan, että he eivät halua sopimusta mihin hintaan tahansa ja he pelkäävät, että sopimus allekirjoitetaan vain kasvojen säilyttämiseksi.
Alan edustajat sanovat, että marokkolaisten tarjousta - teknisiä vaatimuksia, joihin he haluavat alistaa yhteisön laivaston - ei voi hyväksyä, ja että tarjolla on eräitä muutoksia, joukko pakastusta harjoittaville troolareille ja äyriäistenpyyntialuksille asetettuja rajoituksia, joita ei voi hyväksyä.
Mielestäni Marokon viranomaiset tarvitsevat nyt unionilta selkeän viestin: unioni toivoo kumppaneiltaan lojaalia yhteistyötä ja nyt toteamme kaikki, että olisimme hyötyneet suuresti, jos Marokon hallitus olisi vastannut ajoissa yhteisön kutsuihin.
Ei pidä hyväksyä sitä, että 14 kuukauden ajan Marokon hallitus on toistanut, ettei se halua sopimusta, ja nyt se yrittää vierittää teidän niskoillenne, komission jäsen Fischler, syyn siitä, että sopimusta ei tehdä ja että neuvottelut ovat katkenneet.
Tämän johdosta seuraavat itävaltalaiset - kuten te - tai ruotsalaiset, jotka käyvät Rabatissa neuvotteluja, ajattelevat, että marokkolaiset haluavat juuri päinvastaista kuin mitä he ajattelevat tai sanovat.
Koko tämä 14 kuukautta kestänyt naurettava prosessi ei ole johtanut mihinkään hyvään tulokseen yhdestä yksinkertaisesta syystä: tietyillä aloilla unionin piirissä hyljeksitään nyt itse Euroopan unionia.
Me täällä keskustelemme päivät pitkät demokratiavajeesta ja unionin hyvästä hallintotavasta ja sitten, kun käsillä on asia, joka vaikuttaa suoraan yli 4 000 kalastajaan, emme muka näekään ilmiselviä tosiasioita emmekä muka teekään sitä, minkä jokainen hallitus tekisi puolustaakseen näin tärkeää tuotantorakenteensa osaa.
Jotkut ovat jopa väittäneet, että puheenjohtaja Prodin olisi pitänyt panna saartoon ei vain kalastusyhteistyötä vaan koko MEDA II -ohjelma.
Poignantin ja Gallagherin mietinnöistä, joissa ennakoidaan useita yhteisen kalastuspolitiikan uudistusta koskevia keskustelunaiheita, totean, että uskoakseni hyväksymällä joukon tarkistuksia voisimme saada aikaan tasapainoisia ratkaisuja ja korjata joitakin ristiriitoja.
Mutta tasapainoinen sopimus - kuten se sopimus, joka meidän on saatava aikaan vihreästä kirjasta - ei tarkoita keskipistettä kahden erilaisen ääripään välillä, vaan johdonmukaista mietintöä, joka tukisi koko alan tulevaisuutta ja kalastuksen kannattavuutta koko Euroopan unionin taloustoimintana.
Meidän sosialistien toivoma tasapaino saavutetaan vain kalastuspolitiikalla, joka perustuu tieteellisiin ja markkinoihin sopeutettuihin kriteereihin sekä yhä vallitsevien poliittisten syrjintätapojen poistamiseen.
Uudistusprosessin on oltava osallistumista edistävä, kuten kollegamme Poignant sanoo, ja häntä tahdonkin kiittää hänen työstään, joka on tehty vaikeissa oloissa.
Hänen mietinnöstään käy ilmi monia ongelmia, joista meidän on keskusteltava yhteisen kalastuspolitiikan uudistusprosessin aikana.
Hän on esittänyt useita ratkaisuja, esimerkiksi kalastuksen yhteiskunnallis-taloudellisen puolen, yhteisen kalastuspolitiikan yhteiskunnallisten puolien kehittämisen ja kalastuksesta riippuvaisen alueen määrittävien kriteerien ajanmukaistamisen.
Myös Gallagherin mietintö on kiinnostava siltä osin kuin se koskee yhteiskunnallisia puolia tai määrittelee kolmansien maiden kanssa tehtävät sopimukset yhteisen kalastuspolitiikan oleelliseksi osaksi.
Me pyydämme laatimaan selkeitä oikeusopillisia ja tieteellisiä lausuntoja vesialueille pääsylle asettavista rajoituksista.
Meidän mielestämme yhteisen kalastuspolitiikan uudistukseen ei saa liittyä mitään poliittisluontoista syrjivää tai kansallisuuteen perustuvaa elementtiä.
Ehdottamamme tarkistukset tukevat nykyisen 6/12 merimailin rajan säilyttämistä.
Lopuksi haluaisin kiittää Varelaa - ja myös Cunhaa - heidän erinomaisesta mietinnöstään, joka koskee maailmanlaajuistumisen aiheuttamaa haastetta ja niitä vaaroja, joita sen tietyt puolet tuovat mukanaan yhteisön kalatalousalalle.
Yhteisen kalastuspolitiikan vedenjakajana toimiva kansainvälisyys, kerta kerralta välttämättömämmäksi käyvä osallistumisemme monenkeskisiin järjestöihin, on meille jatkuva haaste.
Tämä kysymys palaa tänne varmasti ja siitä keskustellaan monta kertaa tässä salissa.
Kiitän Varelaa hänen poliittisesta ennakointikyvystään, jota voisi luonnehtia melkein runolliseksi.
Arvoisa puhemies, arvoisa komission jäsen, haluan onnitella kaikkia esittelijöitä heidän erinomaisesta työstään.
Keskityn puheessani yhteisen kalastuspolitiikan alueelliseen hallintoon.
Oikeastaan termi "vyöhykkeinen hallinto" kuvaa paremmin sitä kehitystä, jota toivoisimme toteutettavan.
Siinä kaikki, jotka ovat suoraan tekemisissä asian kanssa Kansainvälisen merentutkimusneuvoston (ICESin) eri jaostoissa, olipa kyse sitten kalastuksesta, kalanjalostuksesta, tutkimuksesta tai suojelusta, osallistuisivat laajemmin päätöksentekoon.
Jos meillä olisi jo tällainen järjestelmä, meillä ei olisi sellaisia ongelmia, joita liittyy esimerkiksi tämänhetkiseen komission ehdotukseen Pohjanmeren turskakannan uusiutumissuunnitelmaksi.
Kaikki, joita asia eniten koskee, ovat selkeästi sitä mieltä, että - kuten alunperin ilmoitettiin - suunnitelmalla olisi paitsi tuhoisa vaikutus asianomaisiin teollisuusaloihin myös kielteinen vaikutus turskakantaan, ja myös luonnonsuojelijat tukevat tätä näkemystä.
Skotlantilaiset parlamentin jäsenet ovat erittäin kiitollisia siitä, että komission jäsen Fischler tapasi meidät ja vakuutti meille, ettei ehdotuksia ole vielä lyöty lukkoon.
Alueellisella tasolla on sekä Skotlannissa että Pohjanmeren muilla rannoilla tehty paljon työtä suojelutoimenpiteiden ja erityisesti turskakannan uusiutumisen hyväksi.
Toivon, että komissio suhtautuu vakavasti tämän työn tuloksiin.
Pyytäisin erityisesti komissiota luopumaan 140 millimetrin verkon silmäkoon vaatimuksesta ja tunnustamaan, kuinka riippuvainen Skotlannin laivasto on monilajikalastuksesta.
Vastaavasti toivon, että sen sijasta, että komissio määräisi ryhmärajoituksia 15 000 neliömeripeninkulmalle Pohjanmerta, se määräisi pyyntikieltokausia alueille, joilla turskia on paljon.
Arvoisa puhemies, arvoisa komission jäsen, oli väistämätöntä, ettei Gallagherin ja Poignantin mietinnöissä tyydytty ainoastaan kommentoimaan mennyttä, vaan että niissä käsiteltiin myös yksityiskohtaisesti YKP:n uudistamista, ja mielestäni on täysin asiallista, että parlamentin jäsenet pyrkivät vaikuttamaan uudistamismenettelyyn jo ennen parlamentin virallista kuulemista.
Väitän, ettei YKP:n päätavoitetta, eli kalakantojen suojelua, ole vielä saavutettu, ja sen seurauksena kiintiöt ovat vaihdelleet suuresti vuodesta toiseen, mitä nykyinen turskakriisi kuvastaa.
Lisäksi meidän täytyy tarkastella uudelleen menettelyä ja tasoa, jolla päätökset tehdään.
Useilla tarkistuksilla, joita on esitetty ja jotka olen allekirjoittanut, pyritään vahvistamaan tietyt tärkeät periaatteet YKP:n uudistamiselle, muun muassa se, että pitäisi saavuttaa tietty vakaus, sillä hyvät syyt sen sisällyttämiselle perustavana periaatteena ovat yhä päteviä.
Shetlannin suoja-alueen kaltaisilla alueilla kerätyn kokemuksen perusteella pitäisi erityiset tieteellisten suositusten perusteella suojellut alueet säilyttää.
Pitäisi myös luoda vyöhykkeinen hallintajärjestelmä, jonka pohjana tulisi soveltaa ICESin alueita ja jossa olisi kalastus-, tiede-, ja suojelualojen edustajia, joilla voisi olla merkityksellinen asema. Kyseessä ei olisi YKP:n uudelleen kansallistaminen, tai vallan siirtäminen pois neuvostolta tai komissiolta, vaan tällä pyrittäisiin siihen, että jokainen jäsenvaltio, jolla on kiintiöitä jollakin tietyllä alueella, voisi osallistua sellaisten valvontamenettelyjen suunnitteluun ja suositteluun, jotka ovat näille alueille asianmukaisia ja sopivia ja joilla on näin ollen parempi mahdollisuus onnistua.
Viimeaikaiset tapahtumat ovat vähentäneet entisestään skotlantilaisten uskoa päätöksentekomenettelyihin ja itse YKP:n rakenteeseen.
Kuinka komissio voi esimerkiksi perustella teollisen kalastuksen tason säilyttämistä ennallaan ja jopa valkolihaisen kalan sivusaaliiden kasvattamista samalla, kun se pienentää ihmisten ravinnoksi tarkoitetun kalan kiintiöitä?
Hyödyntäkäämme YKP:n uudistamisen suomia mahdollisuuksia toimivan ratkaisun löytämiseksi.
Kehotan komissiota ja neuvostoa tutkimaan tarkkaan vyöhykkeisen hallinnan mallia, toki yhteisönlaajuisten tavoitteiden puitteissa, mutta siten, että asianomaiset osapuolet voisivat osallistua paremmin ja että uusi YKP voisi, sitten kun se on hyväksytty, todellakin täyttää tarkoituksensa, eli turvata Euroopan kalastuksen pitkäaikaisen kestävyyden.
Arvoisa puhemies, on annettava tunnustus Poignantin ja Gallagherin tekemälle erinomaiselle työlle, mutta suoraan sanoen uskon, että heidän intonsa - heillähän on alalta suunnattoman paljon kokemusta ja asiantuntemusta - on vienyt heidät joissakin asioissa heidän mietintöjensä aihepiirin ulkopuolelle.
Ongelma on siinä, että tarkistuksissa korostettiin tätä näkemystä ja ylipäätään joissakin asioissa on jouduttu jopa hyväksymään keskenään ristiriitaisia seikkoja.
Toivottavasti huomenna päästään äänestyksissä aivan tavallisessa järjestyksessä korjaamaan nämä asiat, koska ryhmäni haluaisi äänestää näiden kahden mietinnön puolesta.
Mitä tulee kysymykseen kalastuksesta ja maailmanlaajuistumisesta, on pakostakin tunnustettava, että yhteisön oman kalatuotteiden hankinnan alhainen taso on aiheuttanut keskinäisten vaihtojen vapautumisen paljon aikaisemmin ja suuremmassa määrin kuin muilla aloilla, mutta itse kalastustoiminnan luonne, kala-apajien tai muiden ympäristöolojen asteittainen kansallistaminen - joilla monine omalaatuisuuksineenkin on samanlaisia vaikutuksia kuin maailmanlaajuisuudella - saavat aikaan voimakkaita vaikutuksia yhteiskunnan tasolla; vaikutukset työoloihin voivat joskus olla vakavia, tai kalastukseen liittyviä toimintoja siirtyy muualle.
Uskoakseni Varelan erinomaisen mietinnön tarkoituksena on tarjota keinoja näiden kielteisten vaikutusten korjaamiseksi.
Haluaisin kiittää myös Cunhaa.
Marokosta puheen ollen haluaisin lopuksi esittää kaksi toteamusta: ensiksi totean, että sopimuksen puute aiheuttaa nyt ja vastaisuudessa kielteisiä seuraamuksia yhteisön epäsuotuisassa asemassa olevilla alueilla, sekä kalastajille että kalastukseen liittyville toiminnoille.
Koska kyseessä ovat epäsuotuisassa asemassa olevat alueet, rakennemuutoksiin liittyvillä toimilla on hyvin vähän mahdollisuuksia onnistua.
Toiseksi totean, että Marokon neuvottelijoiden asennetta ei voida kovin helposti pitää sellaisen valtion asenteena, jota liittää meihin assosiaatiosopimus.
Tässä tilanteessa olisi toivottavaa, että komissio kykenisi tekemään tiettäväksi Marokon viranomaisille sen seikan, että assosiaatio voi perustua vain vastavuoroisuuteen ja että komissio kykenee tarvittaessa ryhtymään asian vaatimiin toimiin.
Tiedotusvälineissä sanotaan, että jos sopimus olisi nyt syntynyt, se voisi olla jopa hyvin vahingollinen Euroopan unionin eduille.
Toivoisin, että sopimus syntyisi ja toivon, että komissio kykenisi saattamaan voimaan oikeutensa vastavuoroisuuteen.
Arvoisa puhemies, arvoisa komission jäsen, haluaisin kiinnittää huomiota erääseen seikkaan, joka näyttää minusta laiminlyönniltä yhteisen kalastuspolitiikan alalla.
Olisi tärkeää, että se otettaisiin huomioon vuonna 2002 alkavassa uudistuksessa, sillä se liittyy kalastusalan tilanteeseen syrjäisimmillä alueilla.
Olisi tärkeää, että myös yhteisen kalastuspolitiikan alalla huomioitaisiin Amsterdamin sopimukseen tehdyt muutokset ja että siitä aiheutuvia mahdollisuuksia erityisesti Portugalille sekä Azoreille ja Madeiralle, mutta myös Ranskan ja Espanjan syrjäisimmille alueille tuotaisiin esille.
Euroopan unionilla on mahdollisuus laajentaa yksinomaista talousaluettaan erityisen heikossa asemassa olevilla alueilla, ja on tärkeää korostaa tämän asian tulevaa strategista arvoa.
Marokon osalta arvostamme komission antamia tietoja, vaikkakin portugalilaisille niistä on vain laihaa lohtua.
Portugalissa on ollut 40 alusta toimettomana vuoden 1999 joulukuusta, ja mikäli sopimus jonakin päivänä tehtäisiin, monista niistä on voinut tulla jopa käyttökelvottomia.
Siksi kannatan kollegoideni Arlindo Cunhan ja Miguélez Ramosin esittämiä huomioita, joissa vaaditaan, että niin neuvosto kuin komissiokin olisivat tarmokkaampia vuoropuhelussaan Marokon hallituksen kanssa.
Yleisesti ottaen suhtaudumme vuonna 2002 tapahtuvaan yhteisen kalastuspolitiikan uudistamiseen varovaisen toiveikkaasti.
On tunnettua, että Portugalin asenne on erittäin kriittinen, sillä jos kalastuksen pitäisi olla työllisyyden lähde, niin kokemus on osoittanut Portugalissa, että yhteinen kalastuspolitiikka on ollut työttömyyden lähde.
Toivomme, että kiintiöiden pitäminen päätetyn mukaisina olisi ensimmäinen myönteinen merkki tulevaisuutta silmällä pitäen.
Erityisen kiinnostuneina olemme havainneet, että viime vuosien kuulemistilaisuuksissa paljastuneeseen syrjinnän kohteeksi joutumisen tunteeseen on kiinnitetty huomiota ja että aluevesiongelmaa on harkittu asianmukaisesti.
Lopuksi toivoisimme, kuten kollegamme Gallagher jo tähdensikin, että rannikkokalastukselle varattaisiin 24 meripeninkulmaa.
Arvoisa puhemies, noudatetut menetelmät epäilyttävät minua yhä, etenkin Poignantin mietinnössä esiintyvät menetelmät, ja uskon yhäkin, että kalastusalan edustajien alueellisissa kokouksissa ilmaisemat mielipiteet ansaitsisivat osakseen syvällisempää erittelyä.
Toisaalta Gallagher ja Poignant ovat esittäneet näkemyksiä, jotka ovat usein aivan vastakkaisia niille keinoille, joita yhteiseen kalastuspolitiikkaan tulisi kuulua.
On tietenkin annettava tunnustus sille työlle, jonka he ovat tehneet a posteriori, pyrkiessään lisäämään kriteerejä, mutta Euroopan kansanpuolueen mielipide on, että joihinkin perusteemoihin on vielä jäänyt selviä ristiriitaisuuksia.
Siksi olemme esittäneet joukon tarkistuksia, joilla pyritään ennen kaikkea poistamaan vaikutelma siitä, että Euroopan parlamentti ei olisi määritellyt yhteisen kalastuspolitiikan tulevaisuutta koskevaa kriteeriä, koska se ei ole totta.
Kenties emme ole yhtä mieltä konkreettisista toimista, mutta näistä mietinnöistä käy ilmi juuri se, että parlamentti yhtyy täysin kalastusalan näkemykseen siitä, että yhteinen kalastuspolitiikka tarvitsee perusteellisia muutoksia.
Sen vuoksi pyydän tekemiemme tarkistusten hyväksymistä, koska ne eivät suinkaan merkitse palaamista hyödyttömiin keskusteluihin, vaan kuvastavat tätä pyrkimystä muutokseen ja tarvetta harkita syvällisesti kalastuspolitiikkaa, katse suunnattuna tulevaisuuteen eikä menneisyyteen.
Jos tämä tarve ei olisi niin ilmiselvä, viime joulukuussa pidetty ministerineuvoston kokous olisi jo saanut tien avatuksi.
Näin ei voida jatkaa.
Niistä virheistä, joita yhteinen kalastuspolitiikka on alusta alkaen raahannut mukanaan, ala joutuu maksamaan joka vuoden lopussa aina vain yhä jyrkemmillä alaa kohtaavilla leikkauksilla.
Kun nyt tullaan siihen äärimmäiseen tilaan, jota tälle vuodelle on kaavailtu, on syytä kysyä, mikä talouden ala kykenee pysymään hengissä tällaisilla pelisäännöillä.
Jos voimavarat ovat kerta kerralta huonommat, se johtuu siitä, että kalastustoimintaa säätelevässä politiikassa on joukko toisiinsa kytkeytyneitä puutteita, jotka eivät vain tee mahdolliseksi näitä virheitä, vaan suorastaan saavat niitä aikaan.
Tämä ala, joka on pakotettu noudattamaan joukkoa vanhentuneita, ristiriitaisia ja usein käsittämättömiä sääntöjä, voi olla vain hyvin rajatusti vastuussa tällaisesta asiantilasta ja kuitenkin se joutuu yksin maksamaan seurauksista.
Yhteinen kalastuspolitiikka kaipaa syvällistä uudistusta, joka toisi ratkaisuja kalateollisuudelle, joka vastoin alaa säänteleviä määräyksiä ja jopa niistä huolimatta on kyennyt säilymään hengissä ja tehnyt mahdolliseksi luoda vaurautta ja työpaikkoja rannikkoseuduille.
Siksi korostankin jälleen sitä, että koska esiintyy ilmiselvää tyytymättömyyttä varojenhoitopolitiikkaan, jonka loistavia tuloksia saimme taas kerran nähdä neuvoston joulukuisessa kokouksessa, kun tehtiin päätös saaliiden poisheittämisiä suosivasta suurimpien sallittujen saaliiden järjestelmästä, ja kun vieläkin ratkaisematta ovat sellaiset aiheet kuin suhteellinen vakaus ja vapaa pääsy merialueille, puhumattakaan siitä, että yhteisön noudattamaa yhteistä politiikkaa koskevat sopimukset sopeutettaisiin ajan tasalle, koska niissä on yhä kansallisuuden perusteella tapahtuvaa syrjintää, komissio ei voi tosissaan ehdottaa meille sellaista luonnosta vihreäksi kirjaksi, jonka se nyt on laatinut.
Jos komissio todella uskoo Euroopan kalastuksen tulevaisuuden kulkevan sitä tietä, että enää ei yksinkertaisesti vain muuteta yhtä asetusta, vaan ehdotetaan keinoja, jotka ovat jo sisältyneet nykyisiin asetuksiin, ja jos komission suurenmoinen ehdotus ja suuri keksintö yhteisen kalastuspolitiikan tulevaisuutta silmälläpitäen on vain esittää monivuotisia suurimpia sallittuja saaliita ja edistää vesiviljelyä, niin silloin, arvoisa puhemies, on kenties jo tullut aika pyytää vakavissaan komissiota luovuttamaan paikkansa toisille, jotka kykenevät tuomaan uusia ajatuksia ja kantamaan edes vähäisimmän määrän vastuuta.
Arvoisa puhemies, arvoisa komission jäsen, hyvät kollegat, haluan esittää kolme erittäin lyhyttä ja tiivistettyä näkökohtaa, jotka koskevat aiottua yhteisen kalastuspolitiikan uudistamista.
Ensimmäinen näkökohta: sisäisten aluevesien ja kalavarojen käyttö.
Kalastusyhteisöjen perinteisen toiminnan ylläpitämisen pitää olla yksi Euroopan unionin huolenaiheista.
Siksi minusta tuntuu keskeiseltä, että pääsyrajoitukset niin kutsutuille aluemerille säilytetään, erityisesti kun otetaan huomioon, että pienkalastustoiminta kuuluu keskeisesti jäsenvaltioiden rannikoiden voimavaroihin.
Toinen näkökohta: suhteellisen vakauden periaate ja yhteisön aluevesien ulkopuolella saatujen kalastusmahdollisuuksien täysimääräinen käyttö.
Suhteellisen vakauden periaate on yhteisen kalastuspolitiikan kannatinpylväs.
Tämän periaatteen noudattaminen unionin taloudellisten korvausten avulla saamien kalastuskiintiöiden osalta, niin kolmansien maiden kanssa tehtyjen kalastussopimusten avulla kuin alueellisten kalastusjärjestöjen hallinnoimilla vesilläkin, voi johtaa vääristyneisiin tilanteisiin.
Tarkemmin sanoen: yhteisö ei käytä täysimääräisesti hyväkseen niitä kiintiöitä, jotka se hankkii vaivalloisesti kolmansien maiden kalavesiltä, vaikka on olemassa niiden käytöstä kiinnostuneita jäsenvaltioita.
Niinpä niin kutsutuissa "etelän maiden" kanssa tehdyissä sopimuksissa sanotaan, että kun jäsenvaltiot ovat käyttäneet kalastusmahdollisuutensa, käyttämätön osa annetaan kaikkien asiasta kiinnostuneiden jäsenvaltioiden käyttöön, mutta niin kutsutuissa "pohjoisten maiden" kanssa tehdyissä sopimuksissa tätä menettelytapaa ei noudateta.
Euroopan unioni ei käytä täysimääräisesti niitä avomeren kalastuskiintiöitään, jotka alueelliset kalastusjärjestöt ovat sille antaneet, vaikka on olemassa jäsenvaltioita, joita ovat kiinnostuneita niistä kaloista, joita "urakoitsijat", anteeksi ilmaisu, eivät ole pyytäneet.
Näiden valtioiden asema on siis sopimuspuolten kiintiöiden tarkistamisen takia heikentynyt.
Kolmas näkökohta: Euroopan unionin osa kansainvälisellä kentällä.
Koska unioni kokonaisuudessaan on maailmanluokan kalastusmahti ja yksi kalatuotteiden suurimmista markkina-alueista, sen on vaadittava ja otettava itselleen sen merkitystä vastaava rooli kansainvälisissä järjestöissä ja erityisesti alueellisissa kalastusjärjestöissä.
Arvoisa komission jäsen, kiitän teitä kovasti puheenvuorostanne ja pyydän, että neuvotteluissa Marokon kanssa te panostatte kaikkien 15 jäsenvaltion voimaan, ettekä toimi ainoastaan Portugalin ja Espanjan asianajajana.
Arvoisa puhemies, kuten useat ovat maininneet, yhteinen kalastuspolitiikka ei ole onnistunut säilyttämään kalakantoja kannattavalle teollisuudelle riittävällä tasolla.
Tämä johtuu ainakin osittain joidenkin asetuksessa 3760/92 määriteltyjen YKP:n tavoitteiden ristiriitaisuuksista.
On mahdotonta tyydyttää sekä markkinat että kalatalousala ja samalla suojella resursseja.
Kun YKP:tä ensi vuonna tarkistetaan, sen ensisijaiseksi ja tärkeimmäksi tavoitteeksi täytyy asettaa kalakantojen säilyttäminen ja meriympäristön suojelu, ja ainoa tapa toteuttaa tämä on soveltaa kalastuksen hallintaan jyrkkää ja kattavaa varovaista lähestymistapaa.
Varovaisen lähestymistavan pitäisi tarkoittaa, että ennen kuin mitään kalakantaa voidaan kalastaa kaupalliseen tarkoitukseen, täytyy vähintäänkin teettää tieteellinen arvio kalakannasta, ja että saaliin kokonaismäärän on oltava kantaa suojeleva.
Toisin sanoen joidenkin EU-maiden nykyisin harjoittamaa joidenkin kalalajien, joidenkin syvänmeren kalakantojen, ryöstökalastusta ei enää sallittaisi.
Tämä tarkoittaa, että täytyy arvioida kaikkien uusien kalastusvälineiden tai nykyisiin kalastusvälineisiin tehtävien merkittävien muutosten mahdolliset vaikutukset kohteena olevaan kalakantaan tai muihin sivusaaliina saatuihin lajeihin tai niiden vaikutukset meriympäristöön.
Tämä tarkoittaa kalakantojen suojelemisen huomioimista päätettäessä tasosta, jolla jokin kalakanta halutaan säilyttää.
On yksinkertaisesti väärin käyttää suurinta mahdollista ylläpidettävissä olevaa tuottoa tai muita vertailupisteitä, sillä ne johtavat liikakalastukseen ja kalakantojen romahtamiseen.
Täytyy määritellä tavoitteet ja rajalliset vertailupisteet, joiden avulla kalakannat säilytetään riittävän korkealla tasolla, jotta vaara kalakannan ehtymisestä tai romahtamisesta olisi hyvin pieni.
Tähän saakka paras määritelmä varovaisesta lähestymistavasta on kirjattu YK:n kalakantoja koskevaan sopimukseen, jossa on määritelty monet näistä ja muista periaatteista.
EU on hyväksynyt nämä ajatukset joillekin kalakannoille, ja mielestäni sen on korkea aika alkaa soveltaa niitä omiin kalakantoihinsa.
Marokosta on puhuttu jo paljon, ja haluan vain sanoa, että olemme voimakkaasti sitä mieltä, että on täysin Marokon asia rannikkovaltiona, joka päättää yksin kaloistaan ja talousvyöhykkeestään, päättää, mitä se haluaa resursseillaan tehdä.
Siksi vastustamme kaikkea poliittista tai taloudellista painostusta, jolla Marokkoa yritetään kannustaa tai kiristää allekirjoittamaan sopimus Euroopan unionin kanssa.
Toiseksi olemme jyrkästi sitä vastaan, että Marokon kanssa mahdollisesti tehtävään sopimukseen sisältyisi pääsy Länsi-Saharan vesille.
Emme tunnusta Marokon suvereniteettia alueella, eikä Marokolla siten ole mitään oikeutta neuvotella EU:n alusten pääsystä sinne, eikä EU:lla oikeastaan myöskään ole mitään oikeutta käydä tällaisia neuvotteluja Marokon kanssa tai sallia EU-maiden lipun alla purjehtivien alusten mennä kyseiselle alueelle, kuten aikaisemmin on tapahtunut.
Arvoisa puhemies, komission täytyy muotoilla uusi yhteinen kalastuspolitiikka vuonna 2001.
Mielestäni on erittäin tärkeää, että komissio ottaa kalastusalan voimakkaasti mukaan valmistellessaan päätöksiään.
Muuntaessaan tutkimustuloksia pyyntirajoituksiksi komission täytyy tiedemiesten lisäksi kuulla myös kalastajia, sillä muuten sallittujen kokonaissaaliiden ja kiintiöiden määrääminen herättää heissä aiheetonta vastarintaa.
Kalastajat ainakin Alankomaissa tunnustavat pyyntirajoitusten hyödyllisyyden, jos ne ovat hyvin perusteltuja.
Huono esimerkki on hiljattain alankomaalaisille kalastajille asetettu kampelan ja merianturan pyyntikielto, joka maksaa heille 35 miljoonaa euroa.
Tämä rajoitus on Euroopan kalastusneuvoston mukaan tarpeen turskan suojelemiseksi, kun taas biologit väittävät, että tällaista lausuntoa ei ole koskaan annettu ja että kysymys on poliittisesta päätöksestä.
Eurooppalaiset kalastajat toimivat keskenään hyvin erilaisilla vesillä.
Tämä vaatii alueellista lähestymistapaa täysin Euroopan unionin toissijaisuusperiaatteen mukaisesti.
Tämä tarkoittaa, että Alankomaat kehittää Pohjanmeren-politiikkaa yhdessä muiden Pohjanmeren valtioiden kanssa.
Nämä maat päättävät, onko Pohjanmeren herkässä järjestelmässä tilaa muilta alueilta tuleville aluksille.
Jos unioni pakottaa sallimaan muiden alusten pääsyn Pohjanmerelle, vielä kiintiöimättömien kalalajien kiintiöinti on todellinen vaihtoehto kiintiöityjen kalojen sivusaaliiden rajoittamiseksi.
Lopuksi haluan yhtyä esittelijä Gallagherin kysymykseen komission kolmansien maiden kanssa tekemien kalastussopimusten kustannus-hyötyanalyysista.
Hyötyvätkö kaikki jäsenvaltiot samassa suhteessa tästä yhteisön rahojen käytöstä?
Epäilen sitä vahvasti.
Arvoisa puhemies, kollegoideni Varelan, Cunhan, Poignantin ja Gallagherin mietinnöistä käymämme keskustelun taustalla on EU:n kalatalousalan kriisi.
Pohtiessamme näissä mietinnöissä esiin tuotuja YKP:n radikaaleja uudistuksia, jotka ovat selvästi tarpeellisia ja odotettuja, teemme sen tietoisina siitä, että kalakannat hupenevat kiihtyvään tahtiin.
Liian monet kalastajat jahtaavat liian harvoja kaloja.
Tämän seurauksena EU:n kalastuslaivastot kutistuvat ja tuhansia työpaikkoja katoaa mereltä ja maalta.
Pohjanmeren tilanne on erityisen huolestuttava.
Neuvosto ilmoitti joulukuussa rajuista leikkauksista saaliiden kokonaismäärissä ja kiintiöissä.
Nyt komissio suunnittelee tilapäisiä hätätoimia, joilla pyritään palauttamaan alalla kestämättömille tasoille pudonneet turskakannat.
Kuten kollegani, muut skotlantilaiset parlamentin jäsenet, olen äärimmäisen kiitollinen komission jäsen Fischlerille siitä, että hän suostui tapaamaan meidät aiemmin tänä iltana keskustellakseen näistä dramaattisista hätätoimista.
Suhtaudumme myönteisesti komission jäsen Fischlerin ystävälliseen tarjoukseen tavata alan johtajia ja keskustella vaihtoehdoista niille erittäin jyrkille ehdotuksille, joita kalastuksen pääosasto on äänekkäästi mainostanut viime päivinä.
Sellaisen järkevän monivuotisen turskakannan palauttamissuunnitelman laatiminen, joka sisältää realistisia teknisiä säilyttämistoimenpiteitä, turskan kutupaikkojen rauhoittamisen ja suurempien uusien kalastusalusten kieltämisen, on varmasti viisaampaa kuin sellaisen suunnitelman toteuttaminen, joka sallii teollisen kalastuksen jatkumisen laajoilla rajoitetuilla alueilla ja joka saattaisi ajaa puolet Skotlannin laivastosta vararikkoon.
Poignantin ja Gallagherin mietintöihin on esitetty joitakin tarkistuksia, joilla pyritään poistamaan 6/12 meripeninkulman rajoitukset, lakkauttamaan Shetlannin suoja-alue ja vapauttamaan pääsy Pohjanmerelle.
Jotkin jäsenvaltiot selvästikin pitävät Pohjanmeren resursseja jättipottina.
Toivottavasti tämä keskustelu saa heidät järkiinsä.
Arvoisa puhemies, miltä Euroopan unionin yhteinen kalastuspolitiikka näyttää ja miltä sen on tarkoitus näyttää vuoden 2002 jälkeen?
Tämä on liikuttanut kalastusta käsittelevien tahojen mieliä jo hyvän aikaa.
Poignantin ja Gallagherin mietinnöt ovat tärkeitä virstanpylväitä uudistuksen valmistelua koskevassa keskustelussa.
Varsinainen uudistuskeskustelu alkaa kuitenkin vasta komission vihreän kirjan esittämisen jälkeen seuraavien kuukausien aikana. On kuitenkin ymmärrettävää, että hyvin erilaisten kalastusintressien edustajat Euroopan unionissa yrittävät jo nyt vaikuttaa komission sisällä käynnissä olevaan uudistuksen valmisteluprosessiin.
Komissiolle esitettiin monia vaatimuksia.
Tällä hetkellä on mielestäni kuitenkin liian varhaista, että Euroopan parlamentti määrittelee kantansa yksiselitteisesti.
Meidän pitäisi keskittyä näiden molempien mietintöjen yhteydessä käsittelemään ongelmia ja keskustelemaan erilaisista ratkaisutavoista.
Molemmat esittelijät ovat investoineet tähän paljon työtä ja korostaneet yhteisen kalastuspolitiikan keskeisiä ongelmia. Siitä haluaisin kiittää heitä lämpimästi.
Haluaisin poimia näistä ongelmista vain kolme.
Ensinnäkin vesille pääsyä koskeva ongelmallinen kysymys, jota pitäisi ainakin harkita uudelleen uudistuksen yhteydessä.
Suoja-alueiden määrittämisen on perustuttava tieteellisiin analyyseihin, joiden tuloksista on sitten tehtävä vastaavat johtopäätökset.
Toiseksi: alueellistuminen on toinen iskusana, joka herättää toistuvasti ristiriitaisia keskusteluja.
Siinä yhteydessä ei ole kyse jonkinlaisesta uudelleenkansallistamisesta.
Meillä on EU:ssa yhteinen kalastuspolitiikka, joka tulee säilymään myös jatkossa.
Kolmanneksi: lopuksi haluaisin korostaa vielä kerran, miten tärkeää on ottaa koko kalastusala - kalastajat, tiede, teollisuus ja niin edelleen - mukaan edessä olevaan uudistusprosessiin.
Vain siten me voimme vahvistaa uuden yhteisen kalastuspolitiikan hyväksyntää osapuolten keskuudessa.
Arvoisa puhemies, Euroopan unionin kalastuspolitiikka on laaja aihe.
Käsittelen sitä tässä maailmanlaajuistamisen ja Guinea-Bissaun erityisongelman näkökulmasta.
Muistutan, että vihreiden ryhmä kannattaa luonnon tasapainoa kunnioittavaa kalastusta, pienimuotoisen kalastuksen kehittämistä - joka tarjoaa paljon työpaikkoja - ja kalakantojen tilan huomioivaa valikoivaa kalastusta.
Ei riitä, että saavutetaan yrityksiä tyydyttävä taloudellinen kehitys, vaan myös sosiaaliset näkökohdat täytyy turvata.
Emme kannata tukien maksamista teolliselle ryöstökalastukselle, jossa vedestä nostetaan valikoimatta kaikki, haaskataan kalalajeja ja vahingoitetaan elintarvikkeiden turvallisuutta ja biologista monimuotoisuutta, samalla kun laivojen määrän annetaan kasvaa liian suureksi jne.
Mielestämme valvomattomat markkinavoimat ovat yksi tärkeimmistä syistä tällaiseen liikainvestointiin, ja nämä kysymykset pitää ottaa esiin WTO:n tulevissa kaupan vapauttamista koskevissa neuvotteluissa.
Pyydämmekin siis komissiota esittämään muille WTO:n jäsenille asianmukaisia ehdotuksia niin tukia saavien alojen määrittelemisestä kuin sosiaalisesta ulottuvuudesta.
Lisäksi emme yleisesti ottaen kannata kahdenvälisiä sopimuksia, joita Euroopan unioni tekee sellaisten kolmansien maiden kanssa, jotka ovat usein pieniä ja joiden budjetit ovat usein samaa suuruusluokkaa kuin myönnetyt tuet.
Meidän täytyy mahdollisuuksien mukaan pysyä yhtenäisellä tasolla.
Hyväksymme kuitenkin Guinea-Bissaulle tehdyn 6,5 miljoonan euron varauman, sillä se on tarkoitettu paikallisen kalastuksen tukitoimiin, infrastruktuuriin ja valvontatoimiin, ja varojen käytöstä esitetään parlamentille yksityiskohtainen kertomus.
Arvoisa puhemies, arvoisa komission jäsen, haluan aivan ensimmäiseksi onnitella kollega Varelaa, joka on laatinut meille mietinnön, jossa on näkemystä ja johon koko valiokunta yhtyy, ja kollega Cunhaa, joka on myös tehnyt erinomaista työtä.
Ei ole kuitenkaan epäilystäkään siitä, että kaikkein arkaluonteisimmat asiat ja aiheet, joita tänään käsittelemme, liittyvät Gallagherin ja Poignantin mietintöihin, kuten kollegat jo totesivat.
En toista niitä teknisiä syitä, joiden vuoksi seuraavat aiheet ovat arkaluonteisia: 6/12 meripeninkulman vyöhyke, rannikkojen suljetut alueet, suhteellisen vakauden periaatteen säilyttäminen ja alueellistaminen, joka saatetaan joissakin yhteyksissä tulkita uudelleenkansallistamiseksi.
Olen yhtä mieltä näiden aiheiden erityisluonteesta ja arkaluonteisuudesta, jota kollegat ovat korostaneet.
Tältä osin uskon, että juuri siksi, että meneillään on uudistusvaihe - ja uudistus toteutetaan juuri siksi, että nykyinen järjestelmä ei toimi, muuten emme suunnittelisi uudistusta - meidän on oltava hyvin tietoisia siitä, että emme voi jättää kaikkea ennalleen, emmekä voi toisaalta myöskään jättää antamiimme suuntaviivoihin ristiriitoja.
Tästä syystä PPE on esittänyt tarkistuksia, joilla juuri pyritään johdonmukaistamaan kantoja.
Haluaisin kuitenkin esittää yhden ainoan kehotuksen komission jäsenelle ja kaikille meille: on tärkeää, että löydämme näissä kysymyksissä tasapainon, ja tähän on myös tärkeä poliittinen syy.
Takanamme on joulukuun täysistunto, jossa me kaikki - komissio ja parlamentti - arvostelimme Nizzan huippukokousta, koska siellä käynnistyi uudestaan prosessi, jonka suuntana on kansallistuminen ja maiden omien etujen varjelu, ja totesimme, että tuo neuvoston kokous ajoi yhteisömenetelmän kriisiin.
Nyt meidän on työskenneltävä, jotta yhteistä politiikkaa ei sivuuteta juuri tällä esimerkkiasemassa olevalla alalla, mutta sitä silmällä pitäen meidän on vastattava valittajille - ammatinharjoittajille - että osallistuminen ei ole riittävää, että toteutetuista valinnoista ei ole yksimielisyyttä ja että siten yhteistä osallistumista päätöksentekoprosessiin ei ole.
Jos teemme näin, jos onnistumme osoittamaan - ja olen varma siitä, että voimme onnistua tässä - että hyvää yhteistä politiikkaa voidaan tehdä, ei rankaisemalla eroista vaan hyödyntämällä niitä ja ottamalla mukaan kaikki jäsenvaltioiden ammatinharjoittajat, erityisesti kalatalouden ammatinharjoittajien koko kirjo.
Arvoisa puhemies, on aina mukava nähdä samat harvat kasvot jokaisessa kalastusta koskevassa keskustelussa, ja haluan vakuuttaa komission jäsen Fischlerille sekä kollegoilleni ja ystävilleni, että vaikka meitä saattaa olla vain vähän, niin seuraamme kaikki tarkasti kalatalousalaa, ja riippumatta siitä, kuinka myöhään keskustelu käydään, voitte olla varmoja, että olemme kaikki paikalla.
YKP:n uudistaminen ja vihreän kirjan julkaisu ajoittuvat kalatalousalan kannalta kriittiseen aikaan.
Me kaikki täällä parlamentissa haluamme ylläpitää kalatalousalaa, emmekä vähiten siksi, että nautimme kalojen syömisestä, mutta samaan aikaan saamme vakavia tieteellisiä todisteita kalakantojen ehtymisestä, jopa siinä määrin, että jotkin kalalajit saattavat kadota kokonaan.
Kuten useat skotlantilaiset kollegani ovat maininneet, turskakysymys on tällä hetkellä Skotlannissa paljon esillä.
Joidenkin mukaan voi olla, että jo ennen vihreän kirjan julkaisua, suuri osa Skotlannin laivastosta saattaa kadota suurimman sallitun saaliin ja kiintiöiden supistamisen sekä esitettyjen turskakannan palauttamisehdotusten vuoksi.
Toisten mukaan koko kalatalousala katoaa ilman suojelutoimia, he muistuttavat Nature-lehdessä vuonna 1996 julkaistusta artikkelista, jossa varoitettiin turskakantojen romahtamisesta.
En tiedä, kuinka aiotte ratkaista ongelman, mutta se on pakko tehdä ennen vuoden 2002 loppua.
Kalatalousalalla, tieteellisen tutkimustyön ja suojelun parissa työskentelevien ihmisten kanssa käymieni keskustelujen perusteella vaikuttaa siltä, että kaikki asianomaiset haluaisivat osallistua nykyistä enemmän.
Skotlantilaisten kalastajien liitto ja WWF ovat yhdistäneet Skotlannissa voimansa ja ehdottaneet parempaa työskentelytapaa.
YKP:n vyöhykkeisen hallinnon ja laajemman alueellistamisen ehdotus on varteenotettava, ja sitä tukevat niin kalastajat kuin luonnonsuojelijatkin.
Muissakin maissa on esitetty ehdotuksia.
Se on keskustelun kannalta puhtaasti myönteistä.
Totean lopuksi, että meillä on tänä vuonna ja ensi vuonna tilaisuus korjata YKP:n puutteet.
Odotan innokkaasti aiheesta tulevaisuudessa Strasbourgissa tiistaisin käytäviä keskusteluja.
Arvoisa puhemies, arvoisa komission jäsen Fischler, komission puheenjohtaja Romano Prodi sai Marokon kuninkaalta kunniamerkin, ja samaan aikaan te allekirjoititte tämän maan kanssa yhteistyösopimuksen, josta kalastus oli jätetty kokonaan pois.
Euroopan Kanariansaarten ja Saharan puoleinen laivasto ei ole enää vuoteen lähtenyt merelle ja tuhansia työntekijöitä on jäänyt maihin.
Komissio ei ole ottanut vastuuta asiasta, vaan se on valmis allekirjoittamaan rajoitetun ja kelvottoman sopimuksen, joka veisi laivastomme tuhoon kahdessa tai kolmessa vuodessa.
Parlamentin päätöslauselmia väheksytään ja itse toimielintä aliarvioidaan. Jäsenvaltiot, erityisesti Espanja, kääntävät kasvonsa muualle ollakseen näkemättä.
Galician, Andalusian, Kanariansaarten ja Portugalin varustamoilla, kalastajilla ja vahinkoa kärsineellä väestöllä on nykyään Euroopan unionista tämä valitettava käsitys.
Arvoisa komission jäsen Fischler, olen pahoillani joutuessani sanomaan teille, että huonommin ette olisi voinut toimia.
Arvoisa puhemies, haluaisin aluksi kiittää molempia kollegoita, Gallagheria ja Poignantia, siitä, millä tavalla he ovat toimineet uuden vihreän kirjan hyväksi, koska tämä keskustelu muistuttaa itse asiassa valmistelua, ja me voisimme sanoa, että käytämme näitä mietintöjä väärin sopivalla tavalla näkemykseen siitä.
Kun tarkastelemme kalastuspolitiikkaa, on oikeastaan yksi asia, josta meidän täytyy sanoa, että suuntaa täytyy joissakin kysymyksissä muuttaa, ja haluaisin antaa panoksen keskusteluun luonnollisesti myös siltä alueelta käsin, josta olen kotoisin, osoittaakseni, mitä odotamme vihreältä kirjalta.
Ensimmäinen asia on valvonta EU:n sisällä ja erityisesti kiintiöiden valvonta.
Se täytyy säännellä paremmin tulevaisuudessa, koska siitä riippuu politiikan kohtalo, ja sellaiseen politiikkaan, josta halutaan tehdä tosiaankin hyvin jäsenneltyä, täytyy myös liittyä hyvää valvontaa.
Tämä on myös tärkeä asia, ja aikanaan meidän täytyy myös harkita seuraamuksia tällä osa-alueella, kun mailla ei ole asianmukaisia järjestelmiä kiintiöiden valvontaa varten.
Toinen tärkeä asia tulevan politiikan kannalta on uudelleenjärjestelyohjelma, jota tulee kehitellä nykyisen monivuotisen ohjausohjelman korvaamiseksi.
Eurooppalaisten tukien tulee koitua ennen kaikkea todellisen kapasiteetin laskemisen sekä ympäristö- ja laatuinvestointien hyväksi, joihin liittyy seuraavia toimia. Ensimmäinen on meripäiväjärjestelmä kaikkiin EU:n jäsenvaltioihin.
Tästä on saatu minun kotimaassani erittäin hyviä kokemuksia, mikä kävi myös ilmi Brysselissä muutama kuukausi sitten pidetyssä kalastuskonferenssissa.
Toinen asia on verkkojen käyttöä koskeva palkkiojärjestelmä, joka rajoittaa sivusaaliita, mikä on todellinen teknologinen parannus.
Kolmas asia on niin sanottu siirtämisjärjestely niitä alueita varten, joihin kalakannan väheneminen on vaikuttanut merkittävästi.
Tarkoitan esimerkiksi Euroopan sellaisia alueita, jotka ovat voimakkaasti riippuvaisia turskakannasta ja sen vähenemisestä.
Euroopan täytyy todellakin investoida tähän.
Neljäs asiani on kalastuspolitiikan uudelleenjärjestely, joka täytyy edelleen suunnitella.
Viides asia on todellinen investoiminen elintarviketurvallisuuteen, koska dioksiinikeskustelussa aletaan lähestyä kalastusalaa, ja meillä täytyy olla siinä asianmukainen vastaus.
Kuudes asia on se, että meidän täytyy ehdokasvaltioiden ympäristöongelmien yhteydessä kiinnittää unionin laajentuessa painokkaasti huomiota ongelmiin, joita näissä maissa esiintyy myös elintarviketurvallisuuden alalla.
Arvoisa puhemies, olemme tilanteessa, jossa komissio ja neuvosto ovat täysin kyvyttömiä käymään neuvotteluja kansalaisten edustajina.
Tuoreimman eurobarometrin tulokset enteilevät lisääntyvää epäluuloisuutta, joka kenties totuudenmukaisesti kuvastaa tätä neuvottelukyvyttömyyttä.
Marokon sopimuksessa näiden toimielinten painoarvo on ollut nolla.
Jo Ranska sanoi aikanaan puheenjohtajana, että se ei kyennyt turvaamaan sopimusta.
Meitä kohtaa siis täysimääräinen yhteiskunnallinen ongelma eikä meillä ole sille todellista vaihtoehtoa.
Nyt jotkut kalastuskaupungeistamme kehittävät talouselämäänsä Marokon viljelemän ja markkinoiman ja meidän eurooppalaisten kuluttaman huumeen ympärille ja osittain sen ansiosta.
Marokon kuningassuvun kiristyskeinoon käydä neuvotteluja joillakin Saharan kansalle kuuluvien kala-apajien kalavaroilla komissio vastaa pitämällä yhteisön kalastajia todellisina vihollisinaan, leikkaamalla näiden kiintiöitä ja näin osoittamalla Marokolle, mitä tietä sen tulee jatkaa, eikä komissio edes esitä vaihtoehtoja.
Voiko joku tänään taata, että kaikki yhteisön alukset, jotka joskus ovat olleet tekemisissä Marokon kalastuksen kanssa, ovat ankkurissa?
Niinpä Marokon ja Euroopan unionin suhteet varmaankin heikentyvät vakavasti.
Kaikilla tähän sopimukseen osoitetuilla määrärahoilla on rahoitettava täysimääräisesti kärsimään joutuville alueille annettavia vaihtoehtoja.
Tällä välin komission puheenjohtaja yrittää ratkaista viime hetkellä ikivanhaa ongelmaa.
Meitä huolestuttaa se, että ehdotettu ratkaisu on vain tiedotusvälineille esitetty kasvojen kaunistus eikä todellinen ongelman ratkaisu.
Arvoisa puhemies, arvoisa komission jäsen, arvoisat kollegat, maailmanlaajuistuminen on voimistuva ilmiö, joka vaikuttaa innovaatioihin ja tuo mukanaan huomattavia muutoksia kaikille talouden aloille.
Yhdyn kollega Varelan sanoihin siinä, että maailmanlaajuistuminen on ilmiö, jolla on erisuuntaisia vaikutuksia erilaisissa konkreettisissa tapauksissa.
Jos se monille onkin haaste, joka luo rikkautta ja mahdollisuuksia, toisille, eli niille, jotka eivät osaa tai voi sopeutua muutoksiin, se aiheuttaa ongelmia ja tyytymättömyyttä.
Kalastusalalla mukautumisella maailmanlaajuiseen talouteen on ollut erilaisia seurauksia.
Sisilian ja Sardinian kaltaisessa ympäristössä maailmanlaajuistumisen vaikutukset uhkaavat tosiaankin eräitä rannikoiden pienimuotoisen kalastuksen laivastoja, jotka tähän asti ovat kehittyneet ja säilyneet hengissä paikallisessa toimintaympäristössä, ja monissa tapauksissa pienimuotoisen kalastuksen laivastot ovat paikallisyhteisöille taloudellinen tukipilari, jonka varassa ne elävät.
Kun siis Maailman kauppajärjestössä puhutaan kaupan vapauttamista koskevista neuvotteluista, on otettava huomioon olojen erilaisuus, jotta ei päädytä jo ennestään alennettujen tullimaksujen täydelliseen vapauttamiseen, joka saattaisi aiheuttaa peruuttamattomia vahinkoja ja tukahduttaa koko alan.
Meidän on siis kannatettava kaupan vastavuoroisuuteen perustuvaa tullimaksupolitiikkaa, ottaen huomioon, että monissa maissa Euroopasta tuleville tuotteille asetetaan muita esteitä kuin tullimaksuja, jotka estävät vapaiden markkinoiden oikean toiminnan.
Meidän on lisäksi estettävä joidenkin sellaisten pitkälle vaeltavien kalalajien kalastus, joita Euroopassa uhkaa biologisen kasvun lakkaaminen mutta joita voidaan muissa maissa kalastaa ja sitten myydä yhteisön markkinoille.
Olisi myös syytä tarkistaa eräitä vallitsevia kaupallisia suosituimmuusasemia, koska jotkin kolmannet maat ovat jo saavuttavat kehitystason, joka ei enää anna aihetta tällaisen suosituimmuusaseman myöntämiseen.
Lopulta on kannatettava Euroopan unionin politiikkaa, jonka mukaan kolmansista maista tulevien tuotteiden pääsy yhteisömarkkinoille kytketään eurooppalaisen laivaston pääsyyn niiden maiden kalavesille, joiden kanssa neuvotteluja käydään.
Arvoisa puhemies, arvoisat parlamentin jäsenet, haluaisin kiittää aluksi komission puolesta lämpimästi ensinnäkin kaikkia esittelijöitä mutta myös kalatalousvaliokuntaa samoin kuin muita asianomaisia valiokuntia kattavasta työstä, jota ne ovat tehneet ennen tätä tämänpäiväistä keskustelua.
Haluaisin kiittää erityisesti myös kalatalousvaliokunnan puheenjohtaja Varelaa kaikkien töiden koordinoimisesta ja hänen mielenkiintoisesta valiokunta-aloitteisesta mietinnöstään.
Jäsen Varela, te osoitatte mietinnössänne erittäin selvästi, että yhteisen kalastuspolitiikan tulevaisuudesta ei voida puhua ottamatta huomioon kalastuksen laajempaa taloudellista ympäristöä.
Kaiken muun taloudellisen toiminnan tapaan maailmanlaajuistuminen koskee myös kalastusta.
Voin allekirjoittaa täysin monet mietinnössänne ja siihen kuuluvassa päätöslauselmassa esitetyt asiat.
Te korostatte, että eurooppalainen kalastuspolitiikka on sitoutunut monitoiminnallisuuden periaatteeseen, siis kestävään kalatalouteen, jossa säilytetään kalavarat ja suojellaan meriä ja jossa kalastusta harjoittavat rannikkoalueet antavat tärkeän panoksen taloudellisiin ja sosiaalisiin rakenteisiin.
Aivan erityisen myönteisenä pidän myös tukeanne taistelussa laitonta ja vastuutonta kalastusta vastaan.
Meillä on jatkossa vielä tilaisuus keskustella yhteisön ratkaisuista tähän polttavaan ongelmaan.
Havaitsen kuitenkin jo nyt, että myös te kannatatte tältä osin päättäväisempää toimintaa.
Kolmesta mietinnön kohdasta on mielestäni vielä keskusteltava.
Ensinnäkin havaitsen mietinnössä tietynlaisen pyrkimyksen suojella kalastusta voimakkaammin kansainväliseltä kilpailulta. Sitä perustellaan sillä, että kalastus on tärkeä työnantaja tietyillä rannikkoalueilla.
Se pitää varmasti paikkansa, mutta jos me vaadimme yksipuolisesti, että työpaikat on säilytettävä ehdottomasti vain kalastuspolitiikan avulla, emmekä tarkastele rannikkoalueen paikallista tilannetta kokonaisuutena, ajaudumme vaaraan antaa tukea mahdollisesti väärään suuntaan.
Sen vaikutukset olisivat kielteisiä sekä kalavaroille että työpaikoille.
Kalastuksen on kyettävä seisomaan omilla jaloillaan.
Se voi johtaa muutamissa tapauksissa nykytilanteen heikkenemiseen, mutta jos sellaiset rakenteelliset sopeuttamiset koskevat alueita, yhteisön on tietysti autettava niitä.
Me autamme ehkä tehokkaimmin antamalla ennen kaikkea nuorille tulevaisuuden ja tarjoamalla heille kalastukselle vaihtoehtoisia työllistymismahdollisuuksia.
Toiseksi haluaisin käsitellä teidän mainitsemianne WTO:n puitteissa käytäviä neuvotteluja.
Kuten tiedätte, tällä hetkellä ei ole ylipäänsä sovittu, aloitetaanko yleensä uusi WTO:n neuvottelukierros ja missä laajuudessa se toteutetaan.
Mutta vaikka kattava neuvottelukierros järjestetään, uskallan epäillä, että yhteisö olisi valmis vastavuoroisuuteen kalastuksessa aiheiden kohdalla, joista silloin on kyse, esimerkiksi investoinnit tai etabloitumisoikeus.
Siten tähän saakka kalastusalaan ovat saaneet investoida useimmissa jäsenvaltioissa vain kyseisen jäsenvaltion kansalaiset tai EU-maan kansalaiset.
Kolmanneksi: haluaisin lopuksi muistuttaa teitä siitä, että yhteisen kalastuspolitiikan alkuajoista lähtien on hyväksytty, että yhteisöllä on osallistumis- ja äänioikeus.
Suuremmasta vaikutusvallasta kansainvälisen kalastuspolitiikan muotoilemiseen saatava hyöty korvaa kirkkaasti puhtaasti numerollisen haitan.
Tiivistäen haluaisin todeta, että te, jäsen Varela, olette antanut mietintönne myötä tärkeän panoksen yhteisen kalastuspolitiikan tulevaisuudesta jatkossa käytävään keskusteluun.
Komissio ottaa teidän pohdintanne varmasti mahdollisimman laajasti huomioon tulevassa vihreässä kirjassaan.
Tulen siten Gallagherin ja Poignantin mietintöihin ja päätöslauselmaesityksiin.
Molempien mietintöjen lähtökohta on sama.
Yhteisön kalastusalaa painostetaan heti useammaltakin taholta.
Kalavarat vähenevät, laivastossa on ylikapasiteettia, ja pääsystä kolmansien maiden vesille tulee yhä vaikeampaa.
Olen iloinen, että te yhdytte pääosin komission kalastuspolitiikan soveltamista vuosina 1996-1998 koskevan kertomuksen sisältämään arvioon.
Muutamia edistysaskelia kyettiin tosin saavuttamaan, mutta - haluaisin mainita vain kiintiöiden hallintojärjestelmän perustamisen vuosittaisen jouston periaatteelle tai uusien TACien (suurin sallittu saalis) antamisen Pohjanmeren sääntelemättömille lajeille tai teknisiä toimenpiteitä koskevan asetuksen antamisen tai kalastusalusten järjestelmällisen satelliittivalvonnan (VMS) käyttöönottamisen - meidän on myönnettävä, että me emme onnistuneet kääntämään myönteiseksi monia kaupallisesti tärkeitä kalavaroja kuten turskaa tai kummeliturskaa koskevaa kielteistä suuntausta.
Molemmat esittelijät korostavat myös seuraavia merkittäviä puutteita, jotka todettiin jo komission kertomuksessa: kalastuksen rajoitukset eivät ole toimineet lainkaan tai vain riittämättömästi, Välimeren maiden soveltamia teknisiä toimenpiteitä koskeva asetus on pantu täytäntöön vain puutteellisesti, neljäs monivuotinen ohjausohjelma ei ole läheskään tarpeeksi kunnianhimoinen eikä valvontaa koskevia määräyksiä tehostettu, kuten me ehdotimme vuonna 1998.
Kalastusalan eri edustajien kanssa pidetyt kokoukset ovat myös osoittaneet, että meidän on joko parannettava tai ylipäätään uudistettava perusteellisesti kalastuspolitiikan monia näkökohtia saavuttaaksemme vastuullisen ja kestävän kalastuksen.
Eri mielipiteistä huolimatta osapuolet ovat pääosin samaa mieltä siitä, että meidän on tehtävä enemmän.
Meidän on erityisesti tehostettava valvontaa, pantava säännöt paremmin täytäntöön, vähennettävä poisheittämistä, tuettava tieteellistä tutkimusta ja otettava osapuolet, erityisesti kalastajat itse, varhaisemmassa vaiheessa ja intensiivisemmin mukaan kalastuspolitiikkaa koskevaan päätöksentekoprosessiin.
Komissio yhtyy siksi molempiin päätöslauselmaesityksiin useissa kohdissa.
6/12 meripeninkulman vyöhykettä koskevassa arkaluonteisessa kysymyksessä komissiolla on kuitenkin se vaikutelma, että osapuolten enemmistö kannattaa nykytilanteen säilyttämistä.
Muutaman viikon kuluttua komissio julkistaa vihreän kirjan yhdessä kertomusten kanssa asetuksen 3760 14 artiklan 2 kohdan mukaisesti.
Meidän on hyödynnettävä silloin alkavaa keskustelua keskustellaksemme kertomuksissa osoitettujen puutteiden korjaamisesta ja siihen sopivista ratkaisuista, jotta annamme yhteisön kalastusalalle jälleen tulevaisuuden kehitykseen joustavasti mukautuvan perustan.
Kolmen esittelijän yksimielisesti mainitsemat tämän uudistusprosessin päätavoitteet ovat päätöslauselmaesitysten mukaan seuraavat: ylikapasiteetin vähentäminen ja ympäristö- ja kalastuspolitiikkojen yhteneväisyyden parantaminen kalavarojen säilyttämiseksi ja palauttamiseksi, kalastukseen välittömästi liittyvien osapuolten ottaminen voimakkaammin mukaan päätöksentekoon ja paikallisten tai kiireellisten ongelmien tehokkaampi ratkaiseminen sääntöjen noudattamisen ja toteuttamisen varmistamiseksi ja koko kalastuksen hallinnan parantamiseksi, siis kaikki, mitä sana hyvä hallintotapa pitää sisällään.
Sitten kalastusalan luominen, jolla kalastus on kestävää mutta joka on myös taloudellisesti elinkelpoinen ja kansainvälisesti kilpailukykyinen - siinä yhteydessä meidän pitäisi kuitenkin myös auttaa samalla niitä, joiden on etsittävä muuta työtä. Uudistuksen tavoitteena on edelleen nykyaikaisen kalastusulkopolitiikan kehittäminen tiiviissä sopusoinnussa muiden yhteisön politiikkojen kanssa, jotta saavutetaan kalavarojen vastuullinen ja rationaalinen kalastaminen ja ennen kaikkea kehitetään uudelleen Välimeren ulottuvuutta.
Tulen siten jäsen Cunhan Guinea-Bissauta käsittelevään mietintöön.
Me takaamme käsiteltävänä olevalla päätöksellä asianomaisen yhteisön laivaston toiminnan ja tuemme samalla paikallista sektoria.
Minua ilahduttaa todeta, että esittelijä tukee ehdotusta.
Nyt taattu 6,5 miljoonan euron summa, jonka käyttötarkoitus on tarkoin määritetty, käytetään kalastukseen liittyvien laitteiden ja infrastruktuurien kunnostamiseen, jotka ovat kärsineet suuresti Guinea-Bissaussa tapahtuneista sotilaallisista yhteenotoista.
Sitä kautta myös yhteisön laivasto voi hyödyntää paremmin sopimuksen mahdollisuuksia.
Eriteltynä me aiomme tukea seuraavia toimia, nimittäin: kalastukseen liittyvien laitteiden ja infrastruktuurien kunnostamista, merenkulun valvonta- ja seurantajärjestelmiä ja kalavarojen tutkimusohjelmien uudelleenkäynnistämistä.
Tässä yhteydessä haluaisin esittää myös muutamia maksujen ehdollisuutta koskevia huomautuksia: ensimmäinen 50 prosentin suuruinen erä maksetaan sen jälkeen, kun Guinea-Bissaun hallitus on esittänyt toimintaohjelman.
Loppusumma, siis toinen puolikas, maksetaan sen jälkeen, kun Guinea-Bissau on esittänyt yksityiskohtaisen selvityksen toimintasuunnitelman yksittäisten toimien toteuttamisesta ja suunnitelmaa varten kaavailtujen varojen käyttämisestä.
Lopuksi vielä pari sanaa tarkistusehdotuksista.
Tarkistusehdotuksissa 1, 2 ja 3 pidennetään tuettujen toimien toteuttamista koskevaa määräaikaa vuoteen 2003.
Minun nähdäkseni tämä tarkistus on sekä järkevä että perusteltu. Komissio voi siksi tukea tätä tarkistusta.
Me yhdymme täysin tarkistusehdotuksen 4 sisältöön, mutta koska me tiedotamme jo nyt budjettivallan käyttäjiä kaikista rahoitusta ja talousarviota koskevista toimista toimielinten välisen sopimuksemme yhteydessä, tarkistusehdotus 4 on oikeastaan turha.
Marokon kanssa käytävien neuvottelujen tämänhetkistä tilaa koskevien keskustelupuheenvuorojen osalta haluaisin kiittää siitä, että parlamentti luottaa selvästi komission työhön.
Voin sanoa teille, että mitään sopimusta ei ole itse asiassa ollut enää 14 kuukauteen. On kuitenkin myös totta, että Marokko oli valitettavasti vasta viime vuoden lokakuun lopulla, siis vasta kolme ja puoli kuukautta sitten valmis aloittamaan vakavasti neuvottelut uudesta sopimuksesta.
Me olemme käyttäneet ajan, joka meillä oli käytettävissä ennen joulua, käymällä itse asiassa viikoittain teknisiä neuvotteluja joko Brysselissä tai Rabatissa.
2.-9.1. Rabatissa neuvoteltiin käytännössä päivittäin.
Me olemme osoittaneet tältä osin todellakin maksimaalista panosta.
On muuten väärin luulla, että me emme olisi saaneet neuvostolta minkäänlaista tukea.
Sekä maat, joita asia pääasiassa koskee, että neuvoston puheenjohtajavaltio ovat tukeneet meitä pyrkimyksissämme, ja uskon, että loppujen lopuksi myös Marokon kuninkaan ja komissiomme puheenjohtajan tapaaminen oli hyödyllinen.
Toivon, että neuvottelut käynnistyvät nyt jälleen toden teolla, jotta me voimme kaartaa toivottavasti pian loppusuoralle.
Paljon kiitoksia, arvoisa komission jäsen.
Yhteiskeskustelu päättyy.
Äänestys toimitetaan huomenna kello 12.00.
Bangladesh
Esityslistalla on seuraavana yhteiskeskustelu seuraavista asioista:
Van den Bosin laatima kehitys- ja yhteistyövaliokunnan mietintö (A5-0360/2000) Euroopan unionin ja Bangladeshin kansantasavallan välistä yhteistyösopimusta koskevasta neuvoston päätösehdotuksesta (7595/1/1999 - KOM(1999) 155 - C5-0356/2000 - 1999/0086(AKT)),
Mirandan laatima kehitys- ja yhteistyövaliokunnan Bangladeshia koskeva suullinen kysymys (B5-0004/2001) komissiolle.
. (NL) Arvoisa puhemies, Bangladesh on samaan aikaan rikas ja köyhä.
Maalla on runsaasti inhimillistä pääomaa mutta vähän varoja.
Se on yksi köyhimmistä ja tiheimmin asutuista maista maailmassa.
Luonnonkatastrofit koettelevat sitä säännöllisesti.
Siksi on tärkeää, että Eurooppa tarjoaa mahdollisimman paljon apua.
Sopimus Euroopan unionin kanssa vahvistaa hyvät suhteet ja tarjoaa erinomaiset puitteet tehostaa kehitysyhteistyötä ja kauppaa.
Lisäksi sopimus luo pohjan poliittiselle vuoropuhelulle, jossa otetaan esille ihmisoikeudet, hyvä hallinto ja demokraattiset vapaudet.
Vierailin Bangladeshissa hiljattain kollega Mirandan kanssa. Totesin, että siellä annetaan suhteille Eurooppaan paljon enemmän arvoa kuin me täällä usein ymmärrämme.
Hallitus ja oppositio mutta myös yliopistollisen koulutuksen saaneet, toimittajat, liike-elämä ja kansalaisjärjestöt katsovat Eurooppaan päin ja odottavat meiltä paljon, enemmän kuin esimerkiksi Amerikalta.
Meidän ei pidä tuottaa pettymystä näiden odotusten suhteen, ja meidän pitää tehdä kaikkemme myönteisen kehityksen edistämiseksi.
Viime aikojen suotuisina kehityskulkuina voidaan mainita seuraavat asiat: ainakin neljän prosentin talouskasvu, väestönkasvun hidastuminen, lukutaidottomuuden vähentyminen ja naisten lisääntyvä osallistuminen poliittiseen ja yhteiskunnalliseen elämään.
Sitä vastoin maassa lisääntyy väkivalta naisia kohtaan kodeissa sekä myös kaduilla ja poliittisissa yhteenotoissa.
Vierailemassamme sairaalassa yli 30 prosenttia potilaista oli pahoinpideltyjä naisia.
Lapsityö on yhä laajalle levinnyttä hallituksen ja teollisuuden hiljattain tekemistä vaatimuksista ja aloitteista huolimatta.
Laajat poliittiset lakot pysäyttävät säännöllisesti elämän Bangladeshissa.
Ulkomaiset investoinnit ovat mahdollisia vain siinä tapauksessa, että hallitus huolehtii paremmasta yhteiskuntarauhasta.
Myös politiikassa esiintyy epävakautta.
Kahden tärkeimmän puolueen välillä vallitsee syvä historiallinen epäluottamus siitä huolimatta, että sisällölliset erot ovat vähäisiä.
Opposition täytyy palauttaa rakentava roolinsa.
Ilman suurimpien puolueiden välistä rauhanomaista yhteistyötä maa ei voi päästä poliittisesta ja taloudellisesta umpikujastaan.
Siksi on hyvin tärkeää, että tulevat vaalit sujuvat oikeudenmukaisesti.
Euroopan unionin täytyy varmasti lähettää tarkkailijoita, joiden joukossa on myös tämän parlamentin jäseniä.
Tulvien ja jokiuomien eroosion lisäksi kansalaiset kärsivät myös siitä, että juomavesi on laajasti myrkyllistä.
Euroopan unioni voi periaatteessa tarjota arvokasta apua kaikkiin näihin ongelmiin.
Tuessa täytyy olla keskeisenä viranomaiskoneiston vahvistaminen.
Valtio toimii monessa mielessä heikosti, erityisesti rahoitus- ja koulutusalalla.
Euroopan komissiolla ei ole avustustoiminnan alalla valitettavasti niin hyvä maine avunantajien keskuudessa kuin sillä oikeastaan pitäisi olla.
Raha tulee usein käyttöön vasta pitkien viivästysten jälkeen tai joskus ei lainkaan.
Valtuuskunta on liian vähän mukana ohjelmien määrittelyssä.
Henkilöstön puute johtaa puutteisiin hankkeiden valvonnassa.
Lyhyesti sanottuna, tämä on hyvä käytännön esimerkki uudistusten välttämättömyydestä hallinnon alalla.
Tehokkaan avun kannalta on hyvin tärkeää, että Euroopan komissio, EU:n jäsenvaltiot ja muut avunantajat kytkevät toimintansa hyvin yhteen.
Lukuisilla mukana olevilla kansalaisjärjestöillä on keskeinen rooli ohjelmien täytäntöönpanossa.
Avustusvarat pannaan yhteen aloittain, mikä on hyvä asia tehokkuuden kannalta mutta huono asia Euroopan näkyvyyden kannalta.
Pääministeri Hasina vakuutti meille, että Chittagong Hillsin rauhansopimus on pantu täysin täytäntöön.
Vierailumme aikana saimme rehellisesti sanottuna toisenlaisen vaikutelman.
Maakomitea ja alueneuvosto eivät toimi.
Sotilaallinen läsnäolo ei ole vähentynyt.
Tälle alueelle voidaan antaa eurooppalaista tukea vain siinä tapauksessa, että rauhansopimuksen täytäntöönpanossa edistytään oleellisesti. Tilanne ei valitettavasti ole vielä tämä.
Bangladeshin kehittyminen riippuu ennen kaikkea omien johtajien hyvästä hallinnosta.
Eurooppa ei voi tarjota muuta kuin tukea.
Minun päätelmäni on, että tämän maan ei tarvitsisi olla näin köyhä, jos rikkauksia vain käytettäisiin paremmin hyväksi.
Arvoisa puhemies, oikeastaan voisin rajoittua olemaan samaa mieltä siitä, mitä jäsen van den Bos sanoi ja haluaisin käyttää tilaisuutta hyväkseni ja painottaa, kuinka paikallaan parlamentin suositukset nyt ovat.
Bangladesh on aina ollut sellainen köyhä maa, josta olemme kuulleet säännöllisesti, ja sitä kohdanneet katastrofit ovat aina masentaneet meitä.
Tarkastellessa lukuja voi heti nähdä, että tilannetta voisi kuvata menestystarinana, kun BKT:n kasvu asukasta kohti on viisi prosenttia, viennin kasvu on ollut jopa 12,8 prosenttia viiden vuoden aikana kaudella 1993-1998 ja kun väestönkasvu on jopa hidastunut.
Äideillä on nyt kolme lasta seitsemän asemasta.
Lyhyesti sanottuna, voisi sanoa, että kaikki kehittyy hyvään suuntaan, mutta luonnollisesti on kysymys erosta hyvin hyvin köyhän maan ja hyvin köyhän maan välillä.
Tämä pysyy ongelmana, kun tietää, että 60 miljoonaa ihmistä elää köyhyysrajan alapuolella ja että on kysymys talouskasvusta, joka ei pysy väestönkasvun vauhdissa.
Inhimillisen kehityksen indeksissä mukana olevista 162 maasta Bangladesh ei ole viimeisenä vaan sijalla 145, mikä on toki todella masentavaa.
Olemme iloisia siitä, että tämän maan tuotteet pääsevät tullitta Euroopan markkinoille.
Uskomme, että tämä vaikuttaa suotuisasti, mutta olemme sitä mieltä, että meidän täytyy itse voida tehdä suurempia ponnisteluja esimerkiksi herättääksemme uudelleen henkiin juuttijärjestön, joka on lopettanut toimintansa.
Lopuksi yhdyn vetoomukseen sen puolesta, että käytettäisiin enemmän sopimuksen ensimmäisen artiklan muodostavaa ihmisoikeuslauseketta, jotta voitaisiin toteuttaa jäsen van den Bosin hienosti sanoiksi pukemat näkökohdat.
Arvoisa puhemies, arvoisa komission jäsen, meillä on tänään lopultakin tilaisuus ilmaista mielipiteemme uudesta yhteistyösopimuksesta Bangladeshin kanssa.
Kollegamme, esittelijä van den Bos, joka vieraili tuossa maassa minun kanssani viime vuonna, mainitsikin jo, että hyväksyimme sopimuksen.
Hän mainitsi kuitenkin myös joitakin suuntaviivoja, joiden pitää kehitysyhteistyövaliokunnan mielestä olla keskeisiä tuossa maassa tapahtuvan yhteisöjen tulevan toiminnan kannalta.
Vaikka en halua toistaa aiemmin jo todettua, haluan kuitenkin tähdentää joitakin asioita, joista haluaisimme muuten kuulla komission huomioita.
Kyse on niin kutsuttujen vähiten kehittyneiden maiden väkirikkaimmasta valtiosta.
Horjuva taloudellinen tilanne, jota leimaa alkutuotannon hallitsevuus, noin 65 prosenttia aktiiviväestöstä, sekä sosiaalisten ongelmien kärjistyminen erottuvat erilaisten mittareiden joukosta.
Ja ikään kuin tämä ei vielä riittäisi, maa joutuu jatkuvasti kauhistuttavien suuronnettomuuksien runtelemaksi.
Käydessämme tuossa vielä nuorehkossa valtiossa saatoimme havaita kaiken tämän omin silmin: lisääntyvän köyhyyden ja terveydenhoidon ja koulutuksen ongelmat, mutta myös jotkin mahdollisuudet kehittymiseen, eri tasoilla syntyvät yhteistyöstä alkunsa saaneet aloitteet, olivatpa ne sitten valtion vastuulla tai kansalaisjärjestön täytäntöönpanemia, sekä kiinnostava joskin rajallisesti saatava voimavara, mikrolainat, sekä erityisen vaikea naisten rooli ja tilanne.
Saimme myös huomata perättäisten tulvien ja eroosion tuhoisat vaikutukset sekä kauhistuttavan ympäristö- ja terveyskatastrofin, käyttövedessä olevan arsenikin, vaarat ja seuraukset.
Saimme nähdä myös politiikan epäkohtia, jotka ovat selvästi havaittavia siinä voimakkaan väkivallan sävyttämässä ilmapiirissä, jonka leimaa Hasina Wajedin hallituksen (Awani League) ja oppositiovoimien, erityisesti Bangladeshin kansallispuolueen joka ei muuten osallistu säännöllisesti parlamenttityöhön välisiä suhteita.
Saatoimme havaita myös hankaluudet ja viivästymiset maan eteläosan väestön, erityisesti Chittagong Hill Tractsin kanssa, syntyneiden selkkausten ratkaisemisessa.
Nythän tiedetään, että Euroopan unioni on Bangladeshin pääasiallinen kauppakumppani.
Tänne suuntautuu noin 45 prosenttia maan viennistä.
Bangladesh on myös hyödyntänyt joitakin kehitysvälineitä, erityisesti tukea tekniselle ja taloudelliselle yhteistyölle Aasian maiden kanssa, elintarvikeapua ja humanitaarista apua sekä viennin vapauttamista tullimaksuista.
Lisäksi Euroopan unioni on antanut sille merkittävän viipaleen ulkomaanavustaan, josta tämä maa on sitä paitsi sangen riippuvainen.
Toisaalta tiedämme, että tällä nykyisellä sopimuksella jatketaan vuoden 1976 sopimusta ja että sitä voidaan laajentaa tulevia tarpeita silmällä pitäen.
Esittämiemme tietojen valossa kysymys on tietysti siitä, mitkä ovat varsinaiset tavoitteemme ja mitä painopistealueita haluamme korostaa tämän uuden sopimuksen avulla, ja yleensä siitä, mitä kestävän kehityksen mukaisia tarkoituksia aiotaan saavuttaa hallinnon alalla, samoin kuin missä määrin kansalaisten ja kansalaisjärjestöjen halutaan osallistuvan maan tapahtumiin.
Kehitysyhteistyövaliokunnan hyväksymässä päätöslauselmassa osoitimme suuntia, jotka vaikuttavat meistä kaikkein tarkoituksenmukaisimmilta.
Sitä paitsi kollegani van den Bos mainitsi ne myös puheenvuorossaan.
Toivomme nyt, että komissio sanoisi nyt olevansa samaa mieltä tai eri mieltä ehdottamistamme suuntaviivoista.
Toivomme kuitenkin myös, että komissio kertoisi meille myös sen, missä määrin se on valmis tukemaan Bangladeshia politiikan alalla auttaakseen sitä voittamaan edellä mainitsemani vaikeudet.
Ottaen huomioon hallituksen ja opposition jo esittämät pyynnöt, toivomme myös, että komissio kertoisi myös, missä määrin se katsoo tarpeelliseksi tukea seuraavaa vaaliprosessia, ja että se lähettäisi valtuuskunnan tarkkailemaan jo täksi vuodeksi suunniteltuja vaaleja.
. (EN) Arvoisa puhemies, haluan ensiksi sanoa, että minulle on kunnia keskustella näistä asioista, kuten nyt mietintönne pohjalta teemme.
Mietintö edustaa minusta ihanteellista poliittista yhteisymmärrystä.
Kannatamme mietintöänne, ja suhtaudumme siihen hyvin myönteisesti, eikä se ole ainoastaan mukavaa, vaan se on todella arvokasta Bangladeshille ja muille yhteistyökumppaneille.
On hyvin tarpeellista, että me Euroopassa olemme yksimielisiä siitä, kuinka meidän pitää työskennellä yhteistyökumppaneittemme kanssa.
Jos keskustelisimme päämäärättömästi, emme olisi hyvä yhteistyökumppani, joten on erittäin tärkeää, että olemme yhtä mieltä.
Valitsin tarkoituksellisesti vuosi sitten Bangladeshin tavanomaisen kahdenvälisen tutustumismatkakiertueeni ensimmäiseksi kohteeksi.
Menimme sinne Bangkokissa pidetyn YK:n kauppa- ja kehityskonferenssin jälkeen.
Halusin aloittaa AKT-maihin kuulumattomasta vähiten kehittyneestä maasta.
Halusin myös aloittaa tutustumismatkoja tekevänä komission jäsenenä maasta, jonka tunsin ennestään, jotta voisin arvioida mahdollisimman hyvin komission työtä.
Jos olisin mennyt maahan, jota en olisi tuntenut, vaikutelmat olisivat voineet olla liian häiritseviä, mutta tämän maan tunsin oikein hyvin, ja voin ilokseni todeta, että yllätyin myönteisesti siitä, mitä näin paikan päällä.
Tutustuimme paremmin köyhiin naisiin, menimme kaukaisempiin kyliin ja teimme enemmän yhteistyötä bangladeshilaisten kansalaisjärjestöjen kanssa kuin olin odottanut.
Tämä on hyvä perusta ja myös yksi syy sille, miksi parlamentti ja komissio ovat yksimielisiä toiminnan suunnasta.
Bangladeshin hallituksen kanssa täytyy keskustella vakavista ongelmista, muun muassa sen tehottomuudesta: sen toiminta on yhtä huonoa kuin komission, joten näillä kahdella on paljon yhteisiä puheenaiheita, mutta olemme tietoisia tästä, ja sanomme hyvin selkeästi: "Tuen jakamiseen liittyvät ongelmamme ovat ilmeisiä ja tunnettuja, mutta älkää pahentako niitä olemalla hitaita ja epäselviä omassa päätöksentekoprosessissanne."
Siksi uusi sopimus, josta nyt päätämme, on niin tärkeä, sillä se oikeastaan vie yhteistyön askeleen pidemmälle ja selkeyttää prioriteetit.
Käymme eri maissa ympäri maailmaa, ja saatamme toimintamme yhteistyön ja prioriteettien perustan osalta oikealle tasolle.
Tämä kaikki on siis hienoa.
Mitä tulee täällä esitettyihin vaaleja koskeviin kysymyksiin, lähetämme 27. tammikuuta komission arviointiryhmän paikan päälle ja olemme valmiita, halukkaita ja innokkaita ottamaan ryhmään parlamentin edustajia tarkkailijoiksi.
Jos näin päätetään tehdä, uskomme, että se olisi erittäin hyödyllistä.
Bangladesh on tehnyt paljon merkittäviä asioita viime vuosina: alueellisella tasolla se on ollut paremmassa sovussa naapureidensa kanssa ja pyrkinyt löytämään ratkaisuja hyvin vanhoihin ongelmiin.
Chittagong Hillin heimojen suhteen olemme sitä mieltä, että asiat etenevät liian hitaasti.
Tein tämän selväksi heille, kun vierailin siellä viime vuoden helmikuussa.
Maanomistusoikeuksiin ja muihin vastaaviin liittyvät ongelmat taas ovat hankalia kaikissa maissa.
Asenne on tärkeä, ja uskon, että siellä pyritään löytämään ratkaisuja.
Se, mitä jäsen Van den Bos mainitsi avunantajien toiminnan koordinoimisesta ja Bangladeshissa toimivista useista kansalaisjärjestöistä, on mielenkiintoista ja tärkeää.
Siellä on tehty paljon uudistuksia.
Mikroluottojen myöntäminen on suuri saavutus, eikä ole kyse siitä, että ainoastaan yksi erittäin kuuluisa järjestö olisi saavuttanut menestystä.
Puhun vielä naisten asemasta, kun nyt keskustelemme kehityksestä.
Tämä on uskomatonta.
Heidän kykynsä muuttaa perheiden elämiä ja tilanteita on ihmeellinen, mutta haluaisin kuitenkin puhua niistä tekstiilitehtaissa työskentelevistä lukuisista nuorista naisista ja tytöistä, jotka kuvastavat kummallisella tavalla modernisoinnin kaoottisuutta.
Heidän vaihtoehtonsa - olla työskentelemättä - on ongelmallinen, mutta työt, joita he tekevät, ovat myös erittäin ongelmallisia.
Loppujen lopuksi liberalisointi, markkinoittemme avaaminen heille, on näiden naisten ja Bangladeshin toivo, ja siksi uskon, että olemme oikeilla jäljillä, ja arvostan suuresti tukeanne ja yhteisymmärrystämme siitä, mitä Bangladeshissa täytyy tehdä.
Arvoisa puhemies, minulla on suuri ilo osallistua tähän keskusteluun Euroopan unionin yhteistyöstä Bangladeshin kanssa, maan, jonka tunnen hyvin ja jossa minulla oli kunnia käydä Euroopan parlamentin valtuuskunnan kanssa syksyllä 1998.
Lontoossa ja muualla Euroopan unionissa on tietenkin paljon bengalilaista syntyperää olevia ihmisiä, ihmisiä, jotka ovat lähteneet Dhakasta, Sylhetista ja muista osista Bangladeshia.
Tiedän heidän ja matkani perusteella, että bangladeshilaiset ovat ylpeitä ja ahkeria ihmisiä ja Bangladeshilla on suuret mahdollisuudet, mutta se tarvitsee tukea maailman varakkaammilta ja kehittyneemmiltä osilta, kuten Euroopan unionilta.
Tämä mietintö auttaa meitä tarjoamaan tukea, ja se ansaitsee kehuja, ja siksi kiitän lämpimästi esittelijää ja kollegaani.
Esittelijä, samoin kuin jäsen Maes, sanoi kuitenkin jotain, joka hämmästytti minua.
Esittelijä sanoi, että Bangladeshin valtion rakenteet toimivat huonosti, ja jäsen Maes ivasi joitakin Bangladeshissa viime vuosina saavutettuja edistysaskelia.
Bangladeshin toiminta on mielestäni kuitenkin aivan uskomatonta.
Se ponnistelee huolimatta myrskyisästä ja väkivaltaisesta historiastaan, poliittisista ongelmistaan, muista ongelmistaan ja köyhyydestä.
Se toimii, ja kuten komission jäsen äsken sanoi, tämä on hämmästyttävää, kun otetaan huomioon kaikki vaikeudet.
Mielestäni se on kunniaksi kansalle ja etenkin Bangladeshin hallitukselle.
Sitten myönteisistä asioista - ja jotkut teistä, jotka ovat kotoisin muista maista, eivät ehkä tiedä tätä - Bangladesh on hiljattain hyväksytty tasavertaiseksi kriketinpeluumaaksi.
Ehkä vielä tärkeämpää on, että Bengalinlahdesta on hiljattain löydetty luonnonkaasuvarantoja.
Euroopan parlamentin täytyy auttaa varmistamaan, etteivät suuret monikansalliset yhtiöt hyödynnä Bangladeshia, että se kykenee itse käyttämään varantojaan asianmukaisesti ja myymään ne parhaaseen hintaan, mikä ei välttämättä tarkoita myyntiä Intialle tai Venäjälle.
Krikettinäkökulma saattaa vaikuttaa epäolennaiselta, mutta se todistaa vakaasta halusta menestyä, ja Bangladesh tulee varmasti menestymään kriketissä, ja se tulee innoittamaan miljoonia maan asukkaita.
Mietinnössä tuodaan selvästi esiin, että jos Euroopan unioni tekee yhteistyötä paikallisten asukkaiden kanssa, se voi auttaa tärkeissä asioissa.
Se voi auttaa perhesuunnittelussa, joka on avain vakaisiin oloihin Bangladeshissa.
Köyhä maa tai kehitysmaa ei kestä syntyvyyttä, joka ylittää kaksi lasta naista kohden.
Heidät täytyy saada uskomaan, ettei suuri perhe ole paras tie pois köyhyydestä, ja kaikille naisille täytyy antaa vapaus valita, haluavatko he lapsia vai eivät.
Eurooppalaisten yritysten täytyy myös varmistaa, etteivät ne hyödynnä halpaa työvoimaa, eivätkä ylläpidä nykyistä työilmapiiriä tehtaissa, joissa naiset kärsivät ja työskentelevät hyvin pitkiä päiviä erittäin pienellä palkalla.
Euroopan unionilla on lisäksi asiantuntemusta, jolla se voi auttaa Bangladeshia muissa ongelmissa - tulvat, joista olemme kuulleet ja jotka tuhoavat säännöllisesti laajoja maa-alueita, eivät ole väistämättömiä.
Euroopalla on taitotietoa metsänhävityksen estämiseksi.
Meillä on esimerkiksi Alankomaissa tietoa ja kokemusta siitä, kuinka autetaan parantamaan oloja alavilla mailla ja tulville herkillä alueilla.
Euroopan unioni auttaa jo Bangladeshia avustuksilla, vähiten kehittyneisiin maihin kuuluvan maan aseman myöntämisellä, ja sen mukanaan tuomalla etuuskohteluun oikeutetulla pääsyllä yhteisön markkinoille.
Mutta uskon, että me voimme, ja meidän täytyy, tehdä enemmän.
Bangladeshin tulevaisuus on myös sen nuorison käsissä.
Mielestäni liian moni bangladeshilainen nuori lähtee opiskelemaan Eurooppaan ja Yhdysvaltoihin, mikä on tietenkin hyvä asia, mutta usea heistä ei enää palaa Bangladeshiin ja vie sinne koulutustaan, kokemustaan ja suurta vahvuuttaan.
Meidän täytyy kannustaa heitä palaamaan.
Lopetan kuten aloitin sanomalla, että Bangladesh on maa, jolla on tulevaisuus.
Samalla tavalla kuin 1900-luvun loppu oli Kaakkois-Aasian maiden, niin sanotun "tiikeritalouden", kukoistuksen aikaa, uskon, että tämän vuosisadan alku voi olla Etelä-Aasian maiden kukoistuksen aikaa.
Parlamentin tuella Bangladesh voi olla osallisena siihen yhteenkuuluvuuden tunteeseen, vaurauteen ja hyvinvointiin, jonka menestys tuo mukanaan.
Arvoisa puhemies, muutaman muun parlamentin jäsenen tapaan minäkin kuulun niihin onnekkaisiin ihmisiin, jotka ovat vierailleet Bangladeshissa, vaikka en olekaan käynyt siellä niin usein kuin komission jäsen, mutta olen kuitenkin kyennyt muodostamaan maasta jonkinlaisen mielikuvan, ja sen perusteella haluaisin korostaa, miten tärkeää on, että EU:n ja Bangladeshin välinen yhteistyö jatkuu ja kehittyy edelleen.
Bangladeshilla on muutamia sellaisia mahdollisuuksia, joita monilla muilla kehitysmailla ei ole, sillä maalla - mikä on mielestäni erittäin tärkeää - on vain yksi kieli ja yksi uskonto ja se koostuu yhdestä heimosta, mikä merkitsee sitä, että siellä ei esiinny esimerkiksi Afrikassa näkemiemme etnisten konfliktien kaltaisia tapahtumia eikä myöskään uskonsotia, mutta tämä merkitsee myös sitä, että tilanne pahenee entisestään, jos petämme juuri Bangladeshin kaltaisen maan, jossa ei juurikaan esiinny niitä ongelmia, joita muissa valtioissa esiintyy, ja että me petämme maan, jos emme anna sille runsaasti kehitysapua ja muuta apua.
Bangladesh voi selvitä vain, jos haluamme auttaa sitä, ja se tarkoittaa sekä EU:ta, mitä komission jäsen käsitteli, että jäsenvaltioita, ja voin korostaa, että oma maani, Tanska, on yksi alueen suurimmista tukijoista.
Yleisen tuen ja kehityksen tarpeen lisäksi haluaisin korostaa kolmea kohtaa.
Ensimmäinen niistä on hyvän hallinnon ja demokratian tukemisen tarve.
Muut ovat jo käsitelleet sitä, joten en puutu siihen tämän enempää.
Toinen kohta on naisten itsenäistymisliikkeen kehittämisen jatkuva tukeminen, muun muassa jatkamalla ja kehittämällä edelleen mikroluottojen tukemista.
Naisten sortaminen on maassa yleistä, kuten muutamat puhujat ovat korostaneet, joten en puutu siihenkään tämän enempää.
Tässä yhteydessä haluaisin todeta, että vierailuni kohokohdan muodostivat juuri naiset.
Haluaisin kuitenkin korostaa, miten tärkeää on, että pääsemme eteenpäin.
Emme voi tyytyä mikroluottoihin, meidän on päästävä kehityksen seuraavaan vaiheeseen oli kyse sitten tekstiileistä tai jostakin muusta.
Näin pääsen kolmanteen kohtaani, josta komission jäsen on ehkä hieman eri mieltä.
Olen sitä mieltä, että tässä yhteydessä voisimme ehkä hyödyntää tieto- ja viestintäteknologiaa, jotta auttaisimme erityisesti myös naisia, kun he nyt kuitenkin ovat yhteiskunnan kantava voima, ja tukisimme siis näin ollen heitä ja vahvistaisimme yleisesti ottaen koko maan kehitystä jatkossa.
Arvoisa puhemies, suhtaudumme erittäin myönteisesti yhteistyösopimukseen, joka todistaa Euroopan unionin ja Bangladeshin hyvistä suhteista ja tarjoaa perustan näiden suhteiden kehittämiselle.
Sopimuksen 7 artiklassa käsitellään alueellista yhteistyötä, ja haluaisin aloittaa tuomalla esiin kaksi seikkaa, jotka liittyvät Bangladeshin alueelliseen tilanteeseen ja sen väleihin naapurimaidensa kanssa.
Vaikka Intian raja-alueilla on vielä joitakin jännitteitä, näiden maiden välit ovat parantuneet huomattavasti.
Tästä todistaa Intian kanssa hyväksytty veden jakamista koskeva sopimus.
Sitä seurasi väliaikainen sopimus Tista-joen veden jakamisesta, jonka lisäksi Intia auttoi Bangladeshia valmistelemaan kertomuksen ehdotetusta Gangesin padosta, joka sijaitsisi Bangladeshin alueella.
Nämä kaksi maata ovat myös hiljattain aloittaneet keskustelut molempia maita traagisin seurauksin koetelleiden tulvien torjumisesta.
Yhteistyö on hieno asia, ja sitä pitää tukea ja vahvistaa.
Minun täytyy sanoa, ettei Burman viranomaisten lähestymistapa ole nähdäkseni yhtä myönteinen.
Oikeastaan Burma on viime päivinä sijoittanut joukkojaan tukemaan Burman pyrkimyksiä rakentaa pato Naf-joelle lähelle Bangladeshin rajaa, 60 mailia Cox's Bazarista kaakkoon.
Tällainen toiminta on aikaisemmin johtanut sotatoimiin.
Eräs tällaisen toiminnan erityisen valitettavista piirteistä on, että burmalaisten on kerrottu levittäneen rajalle henkilömiinoja.
Bangladesh on ainoa Etelä-Aasian maa, joka on allekirjoittanut nämä aseet kieltävän Ottawan sopimuksen.
Burma ei valitettavasti ole allekirjoittanut tätä sopimusta, ja on merkkejä siitä, että se on asettanut miinoja Bangladeshin alueelle, jopa viljelysmaalle.
Burman pitäisi välittömästi hyväksyä miinat kieltävä sopimus, ja Bangladeshin pitäisi ryhtyä toimiin sopimuksen ratifioimiseksi.
Toivon, että komissio ja neuvosto pitävät nämä asiat esillä asioidessaan näiden molempien maiden kanssa.
Sitten toisesta asiasta. Mietinnössä kuvaillaan Bangladeshin väestönkasvun vaikutusta elintarviketurvaan ja talouskehitykseen.
127 miljoonan asukkaan väestö ylittää todennäköisesti 200 miljoonaa vuoteen 2030 mennessä.
Tämä lisää voimakkaasti maastamuuttoa muun muassa Euroopan unioniin.
Bangladeshin täytyy helpottaa sen EU:n jäsenvaltioissa laittomasti oleskelevien kansalaisten paluuta maahansa.
Tämä mainitaan yhteistyösopimuksen liitteenä olevassa julistuksessa.
On tärkeää, että Bangladeshin hallitus valmistautuu käymään neuvotteluja niitä haluavien jäsenvaltioiden kanssa ja vahvistaa molempien osapuolien hyväksymät takaisinottoa koskevat sopimukset.
Toivon, että komissio kiinnittää myös tähän asiaan huomiota.
. (EN) Arvoisa puhemies, haluaisin ensimmäiseksi sanoa muutaman sanan juuttijärjestöjen toiminnasta ja Bangladeshin roolista vanhan järjestön vetäjänä.
Vuosi sitten järjestöllä oli aika dramaattisia ongelmia, ja tutkin, olisiko vanhaa järjestöä mahdollista elvyttää.
Jäsenvaltiot eivät päässeet sopuun siitä, mitä komissio olisi halunnut tehdä, mikä selittää tämän järjestön kanssa ylläpitämiemme suhteiden tilan.
Hyvä uutinen on kuitenkin se, että on hyväksytty tarve ryhtyä erityisiin ponnisteluihin - toivon mukaan Bangladeshissa -, joilla pyritään edistämään juutin käyttöä ja kehittämään uusia tapoja käyttää juuttia raaka-aineena, joten nyt on ehkä mahdollista jatkaa sen tutkimista, mitä vanha juuttijärjestö voi tehdä.
Lokakuun alussa järjestettiin Dhakassa tapaaminen, ja kaikki osapuolet olivat yksimielisiä niin sanotun kansainvälisen juutin tutkimusryhmän perustamisesta.
Tämän elimen perustamisen ehdotusluonnoksesta keskustellaan tämän kuun lopussa Dhakassa järjestettävässä Kansainvälisen juuttijärjestön kokouksessa, jossa se toivottavasti myös hyväksytään.
Sen jälkeen se esitetään Geneven kauppa- ja kehityskonferenssille, ja kun se on hyväksytty, se lähetetään asianomaisille hallituksille ja YK:n sopimusjaostolle allekirjoitettavaksi ja ratifioitavaksi.
Suhtaudumme nyt siis hyvin toiveikkaasti siihen, että vanhaa juuttijärjestöä koskeneiden pitkien ja tuskallisten keskustelujen pohjalta syntyy uusi elin, joka voi edistää uudistettua kansainvälistä yhteistyötä juuttialalla.
Tämä on erittäin hyvä asia, sillä kansainvälinen juuttijärjestö on ainoa tämänkaltainen kansainvälinen järjestö, joka sijaitsee vähiten kehittyneisiin maihin kuuluvassa maassa.
Tämän verran voin kertoa teille tästä asiasta, joka on tuotu keskustelussamme esiin.
Jäsen Djubkaerille vastaan: kyllä, Bangladeshille on suuri valtti, että se on kansakunta, ja meidän pitäisi ehdottomasti kannustaa sitä hyödyntämään tämän asian tuomia mahdollisuuksia.
Chittagong Hill Tractsin ongelma on haaste tällaiselle kuvalle Bangladeshista, mutta onneksi jännitteet ovat lieventyneet ja suhteet vaikuttavat olevan kehittymässä oikeaan suuntaan.
Tietotekniikan asemasta Bangladeshissa sanoisin, että aiomme tietenkin yrittää auttaa, mutta en rehellisesti sanoen pidä sitä helppona oikotienä, joten pitäydymme Bangladeshin kanssa tehdyn sopimuksen perustavissa prioriteeteissa.
Käytämme kuitenkin tietotekniikkaa kaikissa mahdollisissa yhteyksissä.
Siitä taas, mitä te sanoitte keskittymisestä erityisesti naisiin tässä asiassa, sanoisin, että Bangladesh saattaa olla sellainen paikka, jossa tällaista voitaisiin kokeilla.
Meidän täytyy siis pysyä avoimina näille mahdollisuuksille.
Olen täysin samaa mieltä siitä, mitä jäsen van Orden sanoi alueellisista näkökohdista.
Vaikuttaa siltä, että Bangladesh on alueen "hyvä tyyppi", ja meidän pitäisi todellakin tunnustaa tämä ja kohdella Bangladeshia sen mukaisesti.
Sillä on naapureita, jotka eivät kaikki ole kovin helppoja, ja koko alue on ongelmallisempi kuin usein tulemme ajatelleeksi.
Intiassa asuu laittomasti noin 11 miljoonaa bangladeshilaista.
Tämä on eurooppalaisittain katsottuna suuri luku, joten Bangladeshilla on jonkin verran haasteita edessään vakaudessa, demokratisoitumisessa ja asianmukaisesti hoidetuissa vaaleissa.
Haluan vielä kerran kiittää teitä tästä erittäin myönteisestä keskustelusta.
Odotan kovasti pääseväni kehittämään parlamentin kanssa suhteitamme Bangladeshiin.
Asiat muuttuvat siellä niin nopeasti, että toisin kuin aikaisemmin voimme jo muutaman vuoden kuluttua odottaa ja todeta yhteistyöstämme seuraavia todellisia muutoksia, ja se antaa toimiimme erityistä vireyttä.
Lopuksi, odotamme kovasti tapaavamme Bangladeshin yhtenä pääosallistujana Brysselissä toukokuussa pidettävässä vähiten kehittyneitä maita koskevassa konferenssissa, jonka järjestämme yhdessä YK:n kauppa- ja kehityskonferenssin kanssa.
Se on erinomainen tilaisuus Bangladeshille ja muille vähiten kehittyneille maille todistaa, että ne ovat globalisaation monimuotoisuuden säilyttämiselle tärkeitä kulttuureja ja mahdollisuuksia edustavia maailmanlaajuisen yhteiskunnan yhteistyökumppaneita, eivätkä sairasvuoteella makaavia potilaita, joita muu maailmaa kummastelee uteliaiden lääkäreiden tavoin.
Odotamme siis kovasti tätä yhteistyötä.
EY:n ja Bangladeshin sekakomitean ensimmäinen uuden yhteistyösopimuksen mukainen tapaaminen on suunniteltu järjestettäväksi maaliskuun 2001 alkupuolella, eli pyörät pyörivät.
Olen saanut 42 artiklan 5 kohdan perustaa koskevan päätöslauselmaehdotuksen.
Yhteiskeskustelu päättyy.
Äänestys toimitetaan huomenna klo 12.00.
(Istunto päättyi klo 23.40.)

Köyhdytetyn uraanin käyttö Bosniassa ja Kosovossa (" Balkanin syndrooma" )
Esityslistalla on seuraavana neuvoston ja komission julkilausumat köyhdytetyn uraanin käytöstä Bosniassa ja Kosovossa.
Annan heti puheenvuoron neuvoston puheenjohtaja Danielssonille.
. (SV) Arvoisa puhemies, hyvät parlamentin jäsenet, arvoisat komission jäsenet, tiedot Balkanin kansalaisia ja Balkanilla rauhanturvatehtävissä palvelevia henkilöitä uhkaavista terveydellisistä vaaroista ja mahdollisista ympäristöseurauksista, joita köyhdytetty uraani saattaa aiheuttaa, ovat aiheuttaneet suurta levottomuutta Euroopassa.
Tähän levottomuuteen on suhtauduttava erittäin vakavasti.
Kysymystä on tutkittava sellaisten järjestöjen ja toimielimien, jotka ovat päteviä tässä asiassa.
Viime vuoden marraskuussa Yhdistyneitten Kansakuntien ympäristöohjelman (UNEP) ja Kansainvälisen atomienergiajärjestön (IAEA) edustajat vierailivat Kosovossa.
UNEP on jo jonkin aikaa laatinut kertomusta, jossa käsitellään Balkanilla käytetyn köyhdytetyn uraanin toksikologisia ja säteilyn aiheuttamia seurauksia.
Pidämme myönteisenä tätä kertomusta sekä sitä kertomusta, jota Maailmanterveysjärjestö (WHO) parhaillaan laatii samasta aiheesta.
Kysymys Balkanilla rauhanturvatoimiin osallistuvien sotilaiden mahdollisista terveydellisistä vaaroista on erityisesti Naton ja siihen kuuluvien valtioiden vastuulla.
Ne EU:n valtiot, jotka osallistuvat näihin tehtäviin, tekevät sen kansallisten päätösten perusteella.
Jotta kysymyksessä vallitsisi mahdollisimman suuri avoimuus, olennaisissa neuvoston elimissä harjoitetaan tiedonvaihtoa.
Asiasta keskustellaan yleisten asiain neuvoston kanssa lounaan yhteydessä tammikuun 22. päivä.
Tämä muistuttaa meitä myös siitä, miten tärkeää on, että sotilaallisiin kriisinhallintatoimiin liittyvistä ympäristö- ja terveysvaikutuksista keskustellaan, kun EU nyt kehittää kriisinhallintakykyään.
Tämä on luonnollinen osa kriisinhallintayksikön toimintaa ja tällaista työtä tehdään niin Natossa, Länsi-Euroopan unionissa kuin YK:ssakin.
Kysymys köyhdytetyn uraanin mahdollisista ympäristövaikutuksista ja terveydellisistä vaaroista kiinnittää huomion erittäin tärkeään kysymykseen: Balkanin yleisiin ympäristöongelmiin.
Kosovon, Jugoslavian ja muiden sodan runtelemien Balkanin valtioiden väestöt ovat joutuneet kovalle koetukselle, millä on ollut traagisia ja pitkäkestoisia seurauksia.
On koko Euroopan edun mukaista, että näistä seurauksista selvitään tekemällä yhteistyötä alueen hallitusten välillä, jotka kaikki ovat demokraattisia ja rauhantahtoisia.
EU myöntää komission tukiohjelman avulla tukea alueen valtioille niiden pyrkiessä selviytymään ympäristöongelmistaan.
. (ES) Arvoisa puhemies, arvoisat parlamentin jäsenet, kiitän kaikesta sydämestäni, että minulle suodaan tilaisuus käsitellä tätä aihetta, joka on minun ja meidän kaikkien mielestä tai jota siis voidaan perustellusti pitää parlamentin kannalta aivan ensisijaisena asiana.
On aivan oikeutettua, että olemme huolestuneita sotilaidemme, Balkanin alueen kansalaisten ja yhteisön toimielinten, kansalaisjärjestöjen ja kansainvälisten järjestöjen sekä alueella toimivien jäsenvaltioiden henkilöstön terveydestä.
Siksi yhdyn siihen huolestumiseen, jota on osoitettu kaikkien näiden henkilöiden terveydestä.
Haluaisin ensimmäiseksi ilmaista solidaarisuuteni kaikkien niiden puolesta, jotka kärsivät terveytensä, perheensä tai niiden puolesta, jotka ovat sairastuneet johonkin tautiin.
Todellinen tilanne on tämä, ja nämä kaikki ihmiset ansaitsevat sen, että huolehdimme heistä mahdollisimman hyvin.
Heillä on oikeus siihen, että heille selitetään välittömästi heidän tilanteensa syyt, ja tähän aiomme kohdistaa kaiken tarmomme.
Meidän kaikkien velvollisuutena on ryhtyä ehdottoman tarpeellisiin toimiin, jotta kaikki saavat haluamansa asianmukaisen selvityksen.
Arvoisa puhemies, hyvät parlamentin jäsenet, tulen teidän luoksenne neuvoston pääsihteerinä, mutta myös unionin ulko- ja turvallisuuspolitiikan korkeana edustajana.
Yritän käsitellä parlamentin jäseniä askarruttavia kysymyksiä neuvoston näkökulmasta.
Ennen kaikkea haluaisin ilmaista jälleen kerran oman sitoutumiseni sekä kaikkien neuvoston jäsenien sitoutumisen kyseisen alueen, eli Balkanin kysymykseen.
Olen varma, että he kaikki tekevät kaikkensa tämän tilanteen selvittämiseksi.
Valtiomme ovat demokraattisia eikä niillä ole mitään salattavaa, ja aikomuksemme on kertoa parlamentille kaikki se, minkä kullakin hetkellä tiedämme.
Arvoisa puhemies, hyvät parlamentin jäsenet, meitä koskettava keskeinen kysymys kuuluu, tiedämmekö tarkalleen, onko olemassa yhteys tämän ammuksen käytön ja rauhantehtävissä Balkanilla toimineiden joukkojen tai henkilöiden ilmoittamien tautien välillä, vai onko sittenkin niin, että näiden sairauksien yleisyys ei poikkea niiden yleisyydestä sotilaidemme keskuudessa yleensä.
Tähän kysymykseen meidän on vastattava.
Jotta voimme antaa selkeän vastauksen tähän kysymykseen, meidän on edettävä mahdollisimman järkevästi.
Olisi kysyttävä seuraavaa: jos on olemassa oireyhtymä sanan alkuperäisessä mielessä, kaikissa oirehtivissa henkilöissä olisi havaittava samoja oireita ja oireiden olisi kehityttävä ajan myötä samalla tavalla ja niiden olisi johdettava samankaltaiseen lopputulokseen.
Vasta tätä kutsutaan oireyhtymäksi.
Tällaisia merkkejä meidän on etsittävä, ja meidän on käsiteltävä niitä täysin avoimesti ja yksiselitteisesti.
Meidän päätelmiemme, meidän kaikkien jotka pyrimme ottamaan selvää totuudesta päätelmien on perustuttava tosiasioihin eikä pelkästään oletuksiin.
Ja jotta voimme ottaa selvää tosiasioista, meidän on saatava käsiimme kaikki saatavissa oleva tieto.
Meidän on tähdennettävä erityisesti avoimuutta ja läpinäkyvyyttä meidän kaikkien kesken.
Kun meillä on kaikki nämä tosiasiat tiedossa, meidän on analysoitava niitä niin, että kaikilla julkistamillamme tuloksilla edistetään rauhaa ja luottamusta.
Tämä on meitä elähdyttävä henki.
Tämän avoimuuden ja läpinäkyvyyden on oltava yhteistä kaikille: sitä on oltava kaikissa Euroopan unionin jäsenvaltioissa ja niiden unionin valtioiden ja sotilasliiton välillä sekä niiden sotilasliiton ja liittoutuneiden maiden välillä, jotka osallistuivat Balkanin rauhanoperaatioihin.
Ja tietysti myös alueen hallitusten välillä.
Hyvät parlamentin jäsenet, tästä syystä Euroopan unionin poliittisia ja turvallisuusasioita käsittelevässä neuvostossa pohdittiin tätä asiaa 9. tammikuuta.
Jäsenvaltiot kertoivat yhteisesti omista huolenaiheistaan ja niistä toimista, joihin kukin maa oli ryhtynyt, kuten neuvoston puheenjohtaja kertoi.
Yleisellä tasolla päästiin yksimielisyyteen siitä, että olisi jätettävä kriisinhallinnasta Balkanilla vastanneen sotilasliiton tehtäväksi kerätä kaikilta osallistujilta kaikki köyhdytetyn uraanin käyttöön, sotilasosastojen sijoituspaikkaan ja kaikkiin lääketieteellisiin tietoihin liittyvä tieto.
Tässä kokouksessa, minkä arvoisat parlamentin jäsenet tietävät, komissio selitti myös, mihin toimiin se aikoi ryhtyä, ja olen varma, että tänään komissio, komission jäsen Wallströmin kautta tai jonkun muun suulla, kertoo meille niistä toimista, joihin sen on ryhtynyt.

Sotilasliitosta sanoisin teille, että heti, kun aihe tuli julkisuuteen, otin itse yhteyttä Naton pääsihteeriin, ja sen jälkeen olemme olleet jatkuvasti yhteydessä, lisäksi sekä hän että hänen avustajansa tai neuvoston avustajat ovat huolehtineet siitä, että meidät kaikki on pidetty mahdollisimman hyvin perillä asioista ja ajan tasalla kaikkien tapahtumien kohdalla.
Muistuttaisin teitä lyhyesti niistä toimista, jotka sotilasliitto hyväksyi 10. tammikuuta pitämässään kokouksessa: ensinnäkin se kutsui kokoukseen kansallisia sotilaslääketieteellisiä asiantuntijoita yhteydenpitoa ja kaikenlaisten ajatusten, ennakkotapausten, tavoitteiden jne. vaihtoa varten; välittömänä tuloksena syntyi työryhmä, joka toimii tietovaihdon keskuksena ja jossa voivat olla mukana mielestäni tätä on hyvä korostaa kaikki ne maat, jotka osallistuivat jollain tavoin rauhanturvaoperaatioihin, eivätkä ainoastaan Natomaat.


Sovittiin myös siitä, että tiivistettäisiin alueen maiden kuulemista, ja niinpä 10. tammikuuta asiaa käsiteltiin Jugoslavian ulkoministerin, Goran Svilanoviæin kanssa, ja vakuutimme hänelle, että me kaikki sekä erityisesti sotilasliitto toimittaisimme kaiken käytettävissä olevan tiedon.
Myös siitä sovittiin, että toimitettaisiin Yhdistyneiden Kansakuntien ympäristöohjelman käyttöön kaikki tapahtunutta koskeva tieto.
Lisäksi, kuten tiedättekin, liittoutuneet toistivat käsityksensä, että toistaiseksi ei ole mitään todisteita, joista ilmenisi, että tämä silloin käytetty ammus olisi merkittävä riski operaatioihin osallistuneiden maiden sotilasvoimille tai Balkanin alueen siviiliväestölle.

Sotilasliitto ilmoitti myös varsin yksiselitteisesti, että se on luonteeltaan sotilaallinen eikä terveysjärjestö, ja siksi sen on toimitettava ja näin se aikoo toimia kaikki tarpeellinen tieto Euroopan unionille, jotta pätevämmät tahot, tarkoitan maailman terveysjärjestöä ja Yhdistyneiden Kansakuntien ympäristöohjelmaa sekä kansainvälistä atomienergiajärjestöä, voivat tehdä asiaankuuluvat päätelmät.
Hyvät parlamentin jäsenet, kuten tiedätte, Naton lääketieteellinen komitea kokoontui ensimmäisen kerran maanantaina 15. päivänä, ja äskettäin perustettu tietovaihtoryhmä piti eilen ensimmäisen kokouksensa.
Tämän ensimmäisen keskustelun tulokset ovat arvoisien parlamentin jäsenten tiedossa, ne ovat julkisia ja tämä tieto yhdessä muiden eilisessä kokouksessa vaihdettujen tieteellisten tietojen kanssa on saatavilla, ja niihin voi tutustua Naton Internet-sivuilla.
Haluaisin korostaa erityisesti sitä, että tietovaihtoryhmä tätä on mielestäni vielä kerran hyvä korostaa on avoin Euroopan unionin 15 jäsenvaltiolle sotilasliiton ehdotuksesta ja niin, että mahdollisimman suuri avoimuus taataan.
Seuraavassa vaiheessa, kuten neuvoston puheenjohtaja hyvin totesi, käydään kaikki käsiin saatu tieteellinen aineisto läpi, ja kuten pääministeri ja neuvoston puheenjohtaja Persson sanoi, myös unionin ulkoasioista vastaavat ministerit käsittelevät tätä kysymystä 22. tammikuuta pitämässään ensimmäisessä yleisten asioiden neuvoston kokouksessa.
Arvoisa puhemies, hyvät parlamentin jäsenet, olen vakuuttunut siitä, että tämä on tällä hetkellä järkevästi ottaen kaikki se, mikä on tehtävissä, jotta me kaikki voisimme kerätä tarpeellisen tiedon ja tehdä päätelmät tosiseikkojen pohjalta.
Arvoisat jäsenet, kuten on oletettavissa, olen ollut yhteydessä kaikkien jäsenvaltioiden hallituksiin, ja minun on sanottava teille aivan rehellisesti, että jos olisi olemassa jokin selvitys, josta ilmenisi, että yhteys on mahdollinen, huolehtisin itse siitä, ja sitoudun tähän jäsenten edessä, että toimittaisin ne teille välittömästi.
Voin vain sanoa, että toistaiseksi neuvosto ei ole saanut minkäänlaista tieteellistä selvitystä, jossa olisi osoitettu näiden sairauksien ja köyhdytettyä uraania sisältävän ammuksen käyttämisen välinen yhteys.
Arvoisat jäsenet, toistan, että jos näin käy, ne toimitaan heti teidän tietoonne.
Minun on tuotava esiin, että viime päivinä ja viime tunteina sen jälkeen, kun minut kutsuttiin puhumaan arvoisille parlamentin jäsenille, on esitetty joidenkin maiden tieteellisiä selvityksiä.
Haluaisin mainita esimerkkinä Belgian ydinvalvonnasta vastaavan liittovaltion viraston alaisen komitean esittämän selvityksen, joka on mielestäni raporttina lukemisen arvoinen.
Haluaisin myös kertoa teille, että radioaktiivisuuden valvonnan näkökulmasta sekä Portugali että Espanja ovat jo esittäneet omat käytännöllisesti katsoen lopulliset toimenpiteensä.
Näin ollen, hyvät jäsenet, tähän Euroopan unioni on ryhtynyt, näin se haluaa jatkaa ja näin se aikookin jatkaa avoimuuden ja hyvän yhteistyön hengessä, mihin neuvoston puheenjohtaja jo viittasi.
Joten tämä riittäköön tiedottamisesta.
Arvoisat parlamentin jäsenet, arvoisa puhemies, mielestäni ei siis olisi oikein, että tämänpäiväisen kaltaisessa juhlallisessa istunnossa kertoisimme kaiken hallussamme tällä hetkellä olevan tiedon sijoittamatta sitä siihen todelliseen yhteyteen, jossa olemme.
Ja koska olemme Euroopan kansalaisia edustavassa parlamentissa, en voi olla sanomatta, että meidän on muistettava lähtökohtamme ja tänään käymämme keskustelun olennainen ja perimmäinen syy.
Emmekä voi estää sitä.
Ja pohjimmiltaan keskustelumme taustalla on se, että Bosniassa oli ongelmia sen vuoksi, että ihmisoikeuksia ei noudatettu, minkä samainen parlamentti toi julki sata kertaa.
Arvoisa puhemies, en voi unohtaa sitä, kun vuonna 1994 luin maani ulkoministerinä huolellisesti läpi niitä parlamentin päätelmiä, joissa vaadittiin unionin valtioiden ulkoministereiltä toimia, koska parlamentissa ei voitu hyväksyä, että ihmisoikeuksien väkivaltainen loukkaaminen jatkuisi Bosnia ja Herzegovinassa.
(Suosionosoituksia ja vastalauseita)
Muistan paremmin sen, kun vuonna 1995 olin Euroopan unionin ministerineuvoston puheenjohtajana tässä samassa paikassa ja arvoisat jäsenet vaativat minulta kiihkeästi sitä, että meidän olisi toimittava katastrofin välttämiseksi.
Epäilemättä ryhdyimme toimiin sellaisten demokraattisten maiden hyvin aikomuksin, jotka haluavat puolustaa niitä oikeuksia, joita toisissa maissa rikotaan.
Hyvät jäsenet, näin yritimmekin toimia.
Ja haluan muistuttaa teille, hyvät jäsenet, ...
(Vastalauseita ja suosionosoituksia) ja kaikella kunnioituksella ja ystävällisesti toteaisin, että sen jälkeen tämä parlamentti hyväksyi merkittäviä päätöslauselmia Kosovon tilanteesta.
Mielestäni emme saa unohtaa, mistä olemme lähteneet.
Mielestäni emme saa sisällyttää tähän kokonaisvaltaiseen keskusteluun ainoastaan niitä syitä, joita tänään analysoimme ja jotka olemme valmiita analysoimaan loppuun asti, sillä edustamme demokraattisia yhteiskuntia, vaan myös sen, mikä on perimmäinen syy, jonka vuoksi ongelma syntyi, ja jolla tarkoitan nimenomaan sitä syvää ihmisoikeuksien rikkomista meidän Euroopassamme ja Balkanilla, jonka yritämme nähdä mahdollisimman perustellusti niiden keinojen taustaa vasten, jotka Euroopan unionin ja Naton mailla oli käytössään.

Hyvät jäsenet, lopuksi haluaisin muistuttaa siitä viimeisestä mieleenpainuvasta hetkestä, jonka koimme yhdessä.
Hyvät jäsenet, muistatte, että 5. lokakuuta tässä samassa salissa tällä samalla paikalla minulla oli tilaisuus kaikkien teidän kanssanne jakaa erittäin mieleenpainuva hetki, kun parlamentti Belgradissa alkoi olla demokraattien käsissä.
Älkäämme unohtako sitä, minkä olemme tehneet.
Älkäämme unohtako kaikkea sitä myönteistä, jonka saimme aikaan, minkä seurauksena pidettiin Zagrebin huippukokous, jossa ensimmäisen kerran Euroopan unionin 15 hallitusta kokoontuivat yhteen kaikkien Balkanin hallitusten kanssa, jotka kaikki oli valittu demokraattisesti.
Hyvät jäsenet, haluaisin lopuksi sanoa teille jossain määrin tunteellisesti, että minä, joka olen kokenut erittäin voimakkaasti kaikki nämä viime vuodet, minkä arvoisat jäsenet voivat hyvin kuvitella, yrittäessäni saavuttaa demokraattisemman ja sellaisen Euroopan, jossa ihmisoikeuksia kunnioitetaan, aion tehdä kaiken mahdollisen, jotta kunnioitetaan tieteellisyyttä, avoimuuden ja yhteisöllisyyden henkeä, joita me edustamme ja joihin olen viitannut.
Ja jotta kullakin hetkellä käytössämme olevat tiedot toimitettaisiin parlamentin jäsenille.
Toistaiseksi, kuten aivan rehellisesti totesin, tosiseikkojen ja seurausten välillä ei ole minkäänlaista yhteyttä.
Tähän tulokseen ovat tieteelliset komiteat tulleet.
Kuitenkin haluaisin sanoa teille myös, ettemme voi, emmekä saakaan tyytyä tähän, ja sanon teille jälleen kerran, että neuvosto ja minä koemme olevamme sitoutuneet selvittämään tämän tilanteen perinpohjaisesti, arvoisa puhemies.
Arvoisa puhemies, hyvät parlamentin jäsenet, en epäile lainkaan, etteivätkö ne periaatteet, joihin viittasin: vakavuus, avoimuus ja rehellisyys, olisi meidän kaikkien ohjenuorana.
Arvoisa puhemies, hyvät parlamentin jäsenet, paljon kiitoksia suomastanne huomiosta.
(Suosionosoituksia ja vastalauseita)
Ennen kuin annan komission puolesta puhuvalle Margot Wallströmille puheenvuoron, ilmoitan, että Alavanos pyytää työjärjestyspuheenvuoroa.
Arvoisa Alavanos, jotta ei olisi kyse siitä, että työjärjestyspuheenvuoron avulla yritetään muuttaa keskustelumme kulkua, pyydänkin teitä heti kertomaan työjärjestyksen mukaisesti, mihin työjärjestyksemme artiklaan työjärjestyspuheenvuoronne perustuu.
(Jäsen Alavanosin täsmennettyä artiklaksi työjärjestyksen 37 artiklan puhemies antoi hänelle puheenvuoron.)
Arvoisa puhemies, työjärjestyksemme 37 artiklan perusteella neuvosto tai komissio voivat pyytää saada esittää julkilausuman Euroopan parlamentissa, mutta keskustelun organisoinnista päättää Euroopan parlamentin puhemies, siis te.
Tässä mielessä, koska keskustelu on julkinen ja Euroopan kansalaiset seuraavat sitä järkyttyneinä, mielestäni meidän kaikkien velvollisuutena on vaatia, että Euroopan unionin yhteisen ulko- ja turvallisuuspolitiikan korkea edustaja, joka vain vähän aikaa sitten oli Naton pääsihteeri ja jota Republica-lehden ja muiden tietojen mukaan uhkaa joutuminen Haagin kansainväliseen tuomioistuimeen ihmiskunnan vastaisista rikoksista, vaadimme siis, jottei meitä syytettäisi salaisesta yhteispelistä, että hän selittää, kuinka hän Naton pääsihteerinä näytti vihreää valoa pienimuotoisen ydinsodan käymiselle Balkanilla.
Kaiken lisäksi Solana on sysännyt osan vastuusta Euroopan parlamentin harteille.
Teidän velvollisuutenne on antaa vastaus täällä.
Solana sanoi, että mekin olemme vastuussa pienimuotoisesta ydinsodasta, koska me kehotimme toimintaan Balkanilla.
Muistutan teitä siitä, että tämän kokouksen kulusta on sovittu viime viikon puheenjohtajakokouksessa.
Annan heti puheenvuoron komission puolesta puhuvalle Margot Wallströmille.
. (EN) Arvoisa puhemies, ennen kuin alan puhua köyhdytettyä uraania koskevasta kysymyksestä, saanen asettaa sen asiayhteyteensä sanomalla muutaman sanan Balkanin ympäristötilanteesta ja siitä, mitä Euroopan komissio on tehnyt siihen puuttumiseksi.
Melkein vuosikymmen alueellisia konflikteja sekä heikot instituutiot, vanhanaikainen saastuttava teollisuus ja vuosien esteettömän saastuttamisen perintö ovat jättäneet Balkanin alueen vakavan laiminlyönnin tilaan.
Kesäkuussa 1999 komissiolle tehdyssä Budapestin alueellisen ympäristökeskuksen suorittamassa selvityksessä annettiin alustava arvio Balkanin alueen konfliktin ympäristövaikutuksista.
Lokakuussa Yhdistyneiden Kansakuntien erityistyöryhmä antoi sitten arvionsa Kosovon konfliktin ympäristöhaitoista.
Komissio on ottanut käyttöön kaksiosaisen lähestymistavan puuttuakseen Balkanin alueen terveys- ja ympäristötilanteeseen.
Siinä yhdistetään toisaalta toiminta välittömien ongelmien käsittelemiseksi pitkäaikaisella avulla.
Pitkäaikainen apumme on suunniteltu sisältämään kestävän ympäristön suojelun alueen maissa, jotka kaikki ovat potentiaalisia unionin ehdokasvaltioita.
Saanen lyhyesti kertoa, mitä me olemme tehneet.
Vakaussopimuksen puitteissa komissio on ollut liikkeellepanevana voimana alueellisen ympäristön uudelleenrakennusohjelman kehittämisessä.
Tämä tarjoaa puitteet, joissa ympäristötoimia voidaan toteuttaa alueellisella tasolla Balkanilla.
Tuomalla yhteen monet kahdenväliset avunantajat ja alueen maat tarjoamme keskipisteen muuten erillisten ja päällekkäisten kahdenvälisten toimien koordinaatiolle.
Auttaakseen alueellisen ympäristön uudelleenrakennusohjelman alkuunpanossa komissio rahoittaa tällä hetkellä toimia, joiden arvo on 5 miljoonaa euroa.
Muut avunantajat ovat sitoneet vielä 2,5 miljoonaa euroa, ja muutkin ovat ilmaisseet mielenkiintonsa sitoa noin 5,8 miljoonaa euroa. Yhteensä nämä ovat noin 13,3 miljoonaa euroa.
Olemme kohdistaneet nämä toimet instituutioiden rakentamiseen, Euroopan ympäristökeskuksen toimintaan alueella ja kahteen ympäristökohteeseen Albaniassa ja entisen Jugoslavian tasavallassa Makedoniassa.
Panoksessamme heijastuu tasapaino pitkäaikaisen ympäristön suojelun ja kiireellisten aputoimien välillä.
Nyt puhuisin köyhdytettyä uraania koskevasta erityisongelmasta ja huolesta, joka koskee Bosniassa ja Kosovossa köyhdytettyä uraania sisältävien aseiden käyttöön yhdistettyjä mahdollisia terveysriskejä paikalliselle väestölle sekä alueella palvelevalle tai palvelleelle kansainväliselle henkilöstölle.
Komissio huolehtii luonnollisesti siitä, että sen oman alueelle sijoitetun henkilöstön ja alihankkijoiden edut arvioidaan asianmukaisesti.
Saanen painottaa taas sitä, että tämä on asia, joka on herättänyt merkittävää yleistä levottomuutta, ja että tuohon levottomuuteen on puututtava.
Siihen voidaan kuitenkin puuttua ainoastaan tosiseikkojen perusteella ja antamalla kaiken tätä asiaa koskevan tiedon.
Tunnussanamme täytyy olla "avoimuus".
Tästä syystä on välttämätöntä edetä rationaalisesti ja tieteellisten todisteiden perusteella.
Mitä sitten ovat tosiseikat?
Kuten tiedätte, uraani itsessään on radioaktiivinen ja myrkyllinen alkuaine, jota esiintyy monissa eri kivennäisaineissa.
Köyhdytetty uraani on vähemmän radioaktiivinen kuin luonnossa esiintyvä uraani.
Sitä on helposti saatavilla ydinpolttoaineketjun sivutuotteena, ja se on erittäin kovaa ja itsestään teroittuvaa.
Näiden ominaisuuksien takia sitä käytetään ammusten kärkinä ammusten läpäisyominaisuuden lisäämiseksi.
Tällä hetkellä ei kuitenkaan ole yksimielistä tieteellistä mielipidettä köyhdytetyn uraanin terveys- ja ympäristövaikutuksista.
Silloin kun YK:n Balkanin erityistyöryhmä antoi alkuperäisen arvionsa Kosovon konfliktin aiheuttamista ympäristöhaitoista, se ei ollut saanut mitään virallista asiakirjaa, joka olisi vahvistanut, oliko köyhdytettyä uraania käytetty konfliktin aikana.
Kun tuo vahvistus annettiin, YK:n ympäristöohjelma (UNEP) lähetti alueelle viime vuoden syksyllä ryhmän, joka keräsi näytteitä esimerkiksi maaperästä, vedestä ja kasveista.
Odotamme heidän tutkimustulostensa julkaisemista tämän vuoden maaliskuussa.
Omasta puolestaan komissio on toiminut nopeasti äskeisten huolenaiheiden takia voidakseen varmistaa, että kaikki komission mahdolliset köyhdytettyä uraania koskevat toimet perustuvat perusteelliseen tieteelliseen tietoon.
Olemme käyttäneet olemassa olevia rakenteita kutsuaksemme koolle riippumattoman asiantuntijaryhmän Euratom-sopimuksen mukaisesti. Ryhmän tehtävänä on antaa lausunto köyhdytetylle uraanille altistumisen mahdollisista vaikutuksista yleisesti.
Asiantuntijoiden odotetaan perustavan lausuntonsa kaikille käytettävissä oleville tieteellisille todistusaineistoille.
Odotamme saavamme riippumattomien asiantuntijoiden lausunnon kuukauden kuluessa.
Lausunnon perusteella komissio pohtii, ovatko seurantatoimet tarpeellisia, esimerkiksi oman henkilöstömme kannalta.
Me päätämme myös, onko asianmukaista sovittaa olemassa olevia alueen kestävän kehityksen varmistavia avustusohjelmia pitkällä aikavälillä.
Komissio aikoo tietenkin pyytää jäsenvaltiota ja kansainvälisiä viranomaisia jakamaan tuloksista saamansa tiedon ja muodostamansa lähestymistavan ja keskustelemaan kaikista mahdollisista seurantatoimenpiteistä, jotka ovat tuloksena riippumattomien tieteellisten asiantuntijoiden lausunnosta.
Esittelemässäni kaksiosaisessa lähestymistavassa korostetaan yhteisön toimenpiteiden Balkanin alueen terveys- ja ympäristötilanteen käsittelyyn tuomaa lisäarvoa.
Komissio vahvistaa sitoumuksensa välineemme vahvistamiseen ja pitkäaikaiseen tukeen ympäristön ja ihmisten terveystilanteen parantamisessa Balkanin alueella.
Arvoisa puhemies, kansalaiset ovat huolissaan, koska on löytynyt viitteitä siitä, että ammuksissa käytetyn köyhdytetyn uraanin ja terveys- ja ympäristövaikutusten välillä on yhteys.
Samanaikaisesti me kuitenkin myös tiedämme, että vielä ei ole todistettu, että yhteys on todella olemassa.
Vielä yksikään Espanjassa, Italiassa tai muissa maissa tehty tieteellinen tutkimus ei ole todistanut sitä.
Tästä syystä haluaisin lisätä siihen, mitä EU:n korkea edustaja Solana sanoi, että tämä keskustelu ei merkitse Miloseviæin hyväksymistä jälkikäteen.
Panos, jonka Naton ja Euroopan unionin jäsenvaltioiden sotilaat antoivat Bosniassa ja Kosovossa, oli panos sotarikollista vastaan.
Meidän pitäisi edelleen kiittää näitä ihmisiä siitä, että he puolustivat näin ihmisoikeuksia.
Ne, joilla on poliittinen ja sotilaallinen vastuu, ansaitsevat myös kunnioituksemme.
Sen haluan nyt painokkaasti sanoa ryhmäni puolesta.
Kuulimme kuitenkin, että käytettyjen ammusten törmäyksissä syntyy kemiallisia prosesseja, jotka voivat olla ongelmallisia ja joissa syntyy esimerkiksi uraanioksidia.
Viime päivinä olemme kuulleet Pentagonin vuoden 2000 tammikuussa tekemistä tutkimuksista, joiden tuloksien mukaan nämä ammukset sisältävät usein myös vähäisiä määriä plutoniumia.
Siihen liittyy riskejä, ja sotilaita on kehotettava olemaan erityisen varovaisia niillä alueilla, joilla näitä ammuksia käytettiin.
Kun otamme huomioon nämä pohdiskelut, on todella tarpeen tehdä tutkimuksia varmuuden saamiseksi.
Tutkimukset eivät ole heikkouden osoituksia, vaan ne ovat merkkejä sellaisten demokratioiden uskottavuudesta, jotka tutkivat tällaisia asioita eivätkä piilottele mitään.
Olemme sen velkaa kyseisille sotilaille, kansalaisjärjestöjen työntekijöille ja tämän alueen siviiliväestölle.
Meidän on selvitettävä, ovatko ammukset vaikuttaneet ihmisten terveyteen ja ympäristöön voidaksemme sitten joko varoittaa ihmisiä tai poistaaksemme tällaiset aseet käytöstä.
Sinä aikana, jona näitä aseita ja niiden vaikutuksia tutkitaan, pitää myös käyttää olemassa olevia, vaikutukseltaan samanlaisia vaihtoehtoisia ammuksia, jotka eivät voi aiheuttaa näitä pelättyjä vaikutuksia.
Kiitän korkea edustaja Solanaa ja komission jäseniä siitä, että he ovat ilmaisseet olevansa valmiita pitämään Euroopan parlamentin ajan tasalla, niin että voimme tältä pohjalta tehdä päätöksemme asiaankuuluvana ajankohtana ja voimme näin taata kansalaistemme ja sotilaidemme turvallisuuden ja varmistaa ihmisoikeuksien puolustamisessa tarvittavien sotilaallisten joukkojemme käytön uskottavuuden myös tulevaisuudessa.
Arvoisa puhemies, ensimmäiseksi haluaisin kiittää komissiota, neuvostoa ja korkea edustaja Solanaa siitä, että he suostuivat osallistumaan tätä aihetta käsittelevään keskusteluun, ja haluaisin rauhoittaa korkeaa edustajaa sanomalla, että täällä ei ole tarkoitus käydä keskustelua takautuvasti entisessä Jugoslaviassa suoritettujen aseellisten väliintulojen perusteista; se ei olisi oikein siitäkään syystä, että tapahtumien tausta on täysin muuttunut.
Nyt meillä on melko suurta toivoa siitä, että voimme ottaa nämä maat mukaan Euroopan unioniin; vähän aikaa sitten meitä vainosi painajainen, jota luonnehtivat Izetbegoviæin, Karadziæin, Miloseviæin kansallisten diktatuurien lietsomat etniset puhdistukset ja julmuudet: tilanne oli silloin sellainen.
On hyvä, että Euroopan parlamentti toimii paikkana, jossa voidaan vastuullisesti ja avoimesti käsitellä ongelmaa, joka koskee mahdollista yhteyttä köyhdytettyä uraania sisältävien ammusten käytön ja eräiden sellaisten kuolemantapausten ja sairauksien välillä, joita on esiintynyt ensin Bosniassa ja hiljattain Kosovossa eri sotilasoperaatioihin osallistuneiden sotilaiden keskuudessa, ja tämän lisäksi on joukko huolia, jotka koskevat alueiden siviiliväestöön kohdistuvia suoria ja epäsuoria seurauksia.
Pelko ei olisi perusteltua, jos olisi vain pelkkä epäilys siitä, että näiden tapausten esiintymistiheys on keskimääräistä suurempi samojen ikäluokkien keskuudessa, ja nimenomaan tämän vuoksi on syytä tarkkaan määrittää mahdolliset seuraukset.
Tästä syystä eri kansallisia ja kansainvälisiä aloitteita on jo pantu alkuun.
Me kehotamme Natoa viemään aloitteita eteenpäin ja hyödyntämään myös Yhdysvaltain hallinnon tuomaa panosta, ja koska vain tiedeyhteisö voi esittää mahdollisia rauhoittavia perusteita, haluamme, että neuvosto ja komissio toimivat aktiivisina osapuolina tässä yhteistyössä ja tässä tiedonvaihdossa ja että komissio omasta puolestaan panee alkuun riippumattoman tieteellisen tutkimuksen.
Lopuksi puhun näiden aseiden käytön keskeyttämisestä ja ennalta varautumisen periaatteesta: nyt ei ole tarkoitus vahvistaa ennalta varautumisen periaatetta, jollainen luotiin elintarviketurvallisuutta varten, ja siirtää sitä suinpäin ulkopolitiikkaan sovellettavaksi.
Nyt on sen sijaan tarkoitus ymmärtää, että sotilaallisesta ongelmasta on muodostunut siviiliongelma ja että se koskee terveyden ja elämän suojelemista jopa kauas aseellisen väliintulon jälkeen eikä pelkästään sotilaiden vaan myös siviiliväestön terveyden ja elämän suojelemista.
Arvoisa puhemies, liberaaliryhmä haluaa, että varmuus ja luottamus korvaavat epävarmuuden.
Nuorten miesten ja naisten on voitava ilmoittautua rauhanturva- ja rauhansäilyttämistehtäviin varmoina siitä, että heidän turvallisuutensa puolesta tehdään kaikki mahdollinen.
Jokainen vaara on tutkittava, jokaisen huolestuneen sotilaan on päästävä ilmaiseen ja perusteelliseen tutkimukseen, ja niiden siviilien, jotka mahdollisesti ovat altistuneet köyhdytetylle uraanille, on saatava osakseen paljon huomiota ja päästävä tarvittaessa tutkimuksiin, jotta voisimme myös oppia kokemuksista.
Juuri siviilienhän vuoksi me puutuimme Kosovon ja Balkanin tilanteeseen ja me teimme sen hyvistä moraalisista syistä.
Tutkimusten on oltava perusteellisia ja riippumattomien asiantuntijoiden suorittamia, ja menetelmistä ja mahdollisista epävarmuustekijöistä on tiedotettava avoimesti.
Jos on minkäänlaista syytä huoleen, on panostettava köyhdytetyn uraanin vaihtoehtoihin, ja köyhdytetyn uraanin käyttö on mahdollisesti keskeytettävä, kunnes asiassa on päästy varmuuteen.
Haluaisin kiittää korkea edustaja Solanaa siitä, että hän lupasi julkistaa kaikki tiedot.
Vaadimme häntä pysymään sanoissaan, ja hän joutuukin tekemään tiliä lupauksestaan, jos lupausta ei pidetä.
Ja haluaisin kiittää korkea edustaja Solanaa siitä, että hän huomautti, että olemme yhdessä vastuussa siitä sotilaallisesta ja humanitaarisesta toimesta, jonka seurauksena istumme täällä.
Toimi johti todellakin tuloksiin ja edisti demokratian saapumista Balkanille.
Toimi oli moraalinen velvoite, ja voimme olla ylpeitä siitä, että toimimme velvoitteen mukaisesti.
Arvoisa puhemies, arvoisa neuvoston puheenjohtaja, arvoisa komission jäsen, arvoisa korkea edustaja, iloitsen siitä, että tätä keskustelua vihdoinkin käydään.
Huhtikuussa 1999, kun Naton pommitukset alkoivat, yritimme aloittaa keskustelun tästä asiasta edellisen vaalikauden aikana.
Se oli turhaa. Muutaman päivän päästä, tarkasti ottaen 5. toukokuuta, lähetimme 11 kollegan kanssa silloiselle Naton pääsihteerille Solanalle kirjeen koska olimme varmoja, että tällaisia aseita käytettäisiin , jossa pyysimme häneltä näiden aseiden käytön lopettamista, sillä kyseessähän olivat sellaiset aseet, jotka saattavat aiheuttaa myöhemmin terveysongelmia alueen väestölle ja sotilaille puhumattakaan ympäristön peruuttamattomasta saastumisesta.
Emme tuolloin saaneet vastausta.
Mielestäni tätä olisi syytä tähdentää.
Nato on toimittanut varsin kitsaasti joitakin tietoja; todisteena mainitsen ainoastaan sen, että Yhdistyneiden Kansakuntien ympäristöohjelman alainen työryhmä totesi vuoden 1999 lopussa, että sillä ei ollut hallussaan riittävästi tietoa, jotta se pystyisi arvioimaan, miten laajasti Kosovon alue on köyhdytetyn uraanin saastuttama.
Se, mitä korkea edustaja Solana kertoi meille hetki sitten siitä, että jatkossa toimittaisiin avoimesti, on uusi asia ja hyvä asia, mutta minulla on epäilykseni, jos otetaan huomioon, miten Nato on kuluneen vuoden aikana suhtautunut tähän avoimuuspyrkimykseen.
Vielä enemmän epäilyttää, kun kuulen Naton nykyisten edustajien pyrkimyksistä.
Ja haluaisin selventää muutamia seikkoja, sillä mielestäni se on välttämätöntä.
Kun sanotaan, että on otettava selvää siitä, mikä on sotilaiden terveydentilan ja köyhdytetyn uraanin välinen yhteys, jos sellainen on olemassa, on oltava varovaisia, sillä se ei ole helppo asia; kun selvitetään joidenkin sotilaiden huonoa terveydentilaa, asiaan vaikuttavat oikeastaan useat tekijät: kemiallinen saastuminen, ympäristön kärsimät lukuisat vahingot, elinolot.
Tiedetään sitä paitsi, että radioaktiivisen saastumisen seuraukset ilmenevät vasta suhteellisen pitkän ajan päästä.
Tällä hetkellä ei siis voida oikeutetusti sanoa, että "yhteyttä ei ole", mihin jotkin tieteelliset asiantuntijat syyllistyvät mielestäni ylimalkaisin perustein.
On liian aikaista väittää tällaista.
Joidenkuiden sotilaiden kohdalla on ilman muuta näin, mutta minua ihmetyttäisi, jos asia voitaisiin yleistää.
Toinen huomautus: köyhdytetty uraani ei ole luonnonaine, kuten yritetään uskotella tai vähemmän radioaktiivinen aine.
Se säteilee noin 20 prosenttia vähemmän kuin luonnon uraani.
Kyseessä on ydinteollisuuden jäte, ja sitä on kohdeltava sellaisena.
Ja tähdentäisin, että meillä on käytössä vuonna 1996 annettu unionin direktiivi, joka jäsenvaltioiden olisi otettava osaksi kansallista lainsäädäntöä ja jossa määrätään, että tällainen jäte on eristettävä konsentraation ylittäessä 10 000 bq/kg.
Nyt tässä tapauksessa kyse on 4 000 kertaa suuremmasta konsentraatiosta.
On siis täysin mieletöntä käyttää tällaista ainetta ammuksena ja levittää sitä ympäristöön sekä luoda sellaisia liukenemattomia hiukkasia, jotka kerääntyvät hengityselimiin ja ruoansulatuskanaviin, ja väittää, että on näytettävä toteen ongelman todellisuus.
Kuitenkin ongelma on välttämättä tosi tai sitten en enää ymmärrä unionin direktiiviä.
Miksi se, mikä pätee unionin kansoihin, ei pätisi kosovolaisiin ja bosnialaisiin sekä sotilaisiin?
Haluaisin lopuksi esittää viimeisen huomion; toivon, että annatte minulle anteeksi, että olen puhunut aika pitkään.
Arvoisa Solana, tarkoitus ei saa koskaan pyhittää keinoja.
(Suosionosoituksia).Kukaan täällä ei tue Slobodan Miloseviæin valtaa, mutta hän ja hänen ystävänsä eivät ole säteilyn uhreja, eivätkä ole saaneet sisäänsä köyhdytettyä uraania.
Uhreja ovat olleet paikalliset ihmiset, sotilaat ja YK:n edustajat.
(Suosionosoituksia)
Arvoisa puhemies, arvoisa neuvoston puheenjohtaja, arvoisa komission jäsen, arvoisa korkea edustaja, hyväksyessään perusoikeuskirjan kuukausi sitten unionin 15 jäsenvaltiota pyrkivät perustamaan arvojen yhteisön.
Tällainen pyrkimys ainoastaan tekstien avulla ei ole uskottava. Uskottavuus ansaitaan ennen kaikkea merkittävien tapahtumien yhteydessä sellaisten vahvojen poliittisten tekojen kautta, jotka ovat eettisten periaatteiden mukaisia ja jotka tarvittaessa käyvät toteuttajilleen kalliiksi.
Vasta työnsä jäljestä oikea mestari tunnetaan.
Balkanin oireyhtymä, 10 vuotta Persianlahden sodan jälkeen, on ilmiselvästi tällainen merkittävä tapaus.
Se panee varsin näkyvästi 15 jäsenvaltiota katsomaan tekosiaan silmästä silmään.
Minun ja ryhmäni mielestä se, että jäsenvaltiot kantavat täyden vastuun, merkitsee sitä, että tehdään rohkeita ratkaisuja ainakin kolmella alalla.
Aivan ensimmäinen on ongelman inhimillinen ulottuvuus.
Jotkut ihmiset ovat kuolleet, toiset kärsivät ja joidenkuiden elämää varjostaa tällä hetkellä hätä ja tulevaisuudenpelko.
Heidän joukossaan on sotilaita ja paljon siviilejä.
Julmaa eräiden aseiden kohdalla on se, että ne vaativat uhreja vielä sodan jälkeenkin kohteita valikoimatta.
On selvää, että Balkanilla olemme joutuneet juuri tällaiseen tilanteeseen.
Kansainvälinen yhteisö teki hiljattain hienon päätöksen, että tästä syystä jalkaväkimiinat kielletään.
Tänään on kiellettävä samassa hengessä köyhdytettyä uraania sisältävät ammukset.
Niiden Euroopan maiden, jotka näitä ammuksia valmistavat, kuten Ison-Britannian, Portugalin ja valitettavasti oman kotimaani Ranskan, on hyväksyttävä tällaisten ammusten valmistuksen, varastoinnin ja tietenkin niiden käytön lopettaminen vaikkakin vain kokeellisessa mielessä.
Ja kyseessä on sitä paitsi ainoastaan vuonna 1980 annetun Geneven yleissopimuksen niiden periaatteiden noudattaminen, joiden mukaan kielletään kaikki uhreihin erottelematta kohdistuvat aseet.
Samalla on tunnustettava, että uhreilla on oikeus saada hoitoja ja kuntoutusta, kaikilla asianosaisilla on oikeus testeihin ja kaikki saastuneet alueet on puhdistettava saasteesta ja saneerattava.
Onko vakavasti otettavaa ja kunniallista väistellä vastuuta ja tällä hetkellä väittää, että näiden ammusten vaarallisuutta ei ole näytetty toteen, vaikka asia on näytetty selvästi toteen useissa julkisissa tutkimuksissa ja sisäisissä raporteissa?
Olen rehellisesti sanottuna sitä mieltä, että kyse on jälkijoukkojen jälkijunassa tapahtuvasta kahinoinnista niiden tietojen rinnalla, jotka ovat tällä hetkellä kansalaistemme käytettävissä.
Tästä pääsenkin seuraavaan kohtaan, eli tämän järkyttävän tapauksen herättämään demokratia-haasteeseen. Tosiaankin sen syyllistävän hiljaisuuden ja niiden totuudenvastaisuuksien ja vaikenemalla aiheutettujen valheiden joihin sekä Nato että jotkin jäsenvaltiot ovat syyllistyneet, jos se on ollut mahdollista luettelo on pitkä.
Arvoisa Solana, koska hyväksyitte eilen sen, että toimitte välittäjänä eri tahojen välillä, teitä ei hämmästyttäne se, että vaadimme teiltä tänään selitystä vähitellen pintaan pulpahtelevista vakavista tosiseikoista.
Tällä hetkellä on ehdottoman välttämätöntä, että menneisyydestä kerrotaan totuus ja että tulevaisuudessa ollaan avoimia, minkä te itsekin sanoitte, mutta rehellisesti sanottuna tästä näkökulmasta arvelen, että unionin 15 jäsenvaltiota ja Nato eivät voi katsoa olevansa sujut asian kanssa sen jälkeen, mitä te meille äsken kerroitte, korkea edustaja.
(Suosionosoituksia)Meidän mielestämme tämän kovan koettelemuksen olisi loppujen lopuksi oltava tilaisuus arvioida uudelleen käsitystämme Euroopan turvallisuudesta sekä Euroopan unionin ja Naton välisistä suhteista.
Olemme sitä mieltä, että on korkea aika, ettemme enää anna amerikkalaisten tekemien strategisten valintojen johtaa meitä umpikujaan Euroopan mantereella, kuten ei muuallakaan maailmassa.
Tarkoitan Persianlahden sodan hirvittäviä vaikutuksia Irakin väestöön ja erityisesti lapsiin.
Tarkoitan taloudellisen potentiaalin ja ekologisen perinnön järjestelmällistä hävittämistä myös naapurimaissa tarkoitan Tonavan aluetta eikä ainoastaan Jugoslaviassa. Kaiken kukkuraksi on varmistunut, että näiden konfliktien aikana käytettiin suuria määriä sellaisia aseita ja ammuksia, jotka eivät pelkästään vieneet kentällä lukemattomien viattomien ihmisten hengen vaan jotka ovat pysyvä uhka pommitetuilla alueilla liikkuville ihmisille.
Arvoisa Solana, tällä ei ole mitään tekemistä ihmisoikeuksien puolustamisen kanssa, sillä Euroopassa tarkoitus ei saa missään nimessä pyhittää keinoja.
Olen vakuuttunut siitä, että nämä seikat ovat jo muodossa jos toisessakin varsin monien mielissä.
Tämänpäiväinen vaihe saa vielä jatkoa.
Toivon, että yhä useampi meistä ryhtyy kannattamaan tulevaa muuttamista.
(Suosionosoituksia)
Arvoisa puhemies, hyvät kollegat, vuonna 1950 minä olin 20-vuotias, ja silloin koko maailmassa, Euroopassa, yliopistoissamme, kouluissa - tuolloin pyrittiin saamaan mukaan myös kirkot, mutta yritys epäonnistui pääsi valloilleen kampanja Ridgwayta, "kenraali Rutonkantajaa" vastaan.
Silloin käytiin amerikkalaisten, länsimaalaisten, Korean kapitalistien aloittamaa sotaa korealaisia oikeuksia vastaan, ja koko kommunistiemme koneisto, koko tuon rauhaa rakastavan joukon koneisto, teidän hyvien kommunistien koneistonne, joka 50 vuoden ajan, 1960- luvulta ja 1970 -luvulta lähtien oli ollut liikkeellä kertoakseen meille, että Ridgway, "kenraali Rutonkantaja" oli ollut 50º leveyspiirillä Pohjois-Atlantin liitto ei vielä tuolloin toiminut Kaukoidässä ja käyttänyt kemiallisia ja biologisia aseita puolustaakseen epäoikeudenmukaista ja kapitalistista yhteiskuntaa, joka sorti kolmatta maailmaa ja omaa köyhälistöään.
Te kommunistitoverit, te sosialistitoverit, te, jotka silloin koitte suuret hetkenne Stalinin rauhanpalkinnon aikana, vuosina 19501953, jolloin siellä täällä oli muutamia epäröiviä paavinvallan kannattajia, voisitteko mitenkään keskeyttää hetkeksi moraalisaarnanne, joita esitätte aina jälkeenpäin, ja keskeyttää toistuvat vaatimuksenne asioiden selvittämisestä?
Harvoin olette näin toimineet.
On sanottava, että Dresdenin pommitukset toisessa maailmansodassa eivät ehkä olleet välttämätön, vaan rikollinen toimenpide, mutta totuus on, että ettehän te tätä asiaa painota: puhutte aina vain kommunistisesta ryhmittymästä, teidän pasifistisesta ryhmittymästänne.
Niinpä senkaltainen Euroopan parlamentti, jolla on nyt edessään aloite, jonka kautta se pyytää tällaista keskeyttämistä, on halpamainen, harkitsematon, demokratian vastainen ja vastuuntunnoton: demokratian vastainen ensiksikin siksi, että se ei ottanut huomioon parlamenttien eikä hallitusten eteenpäin viemiä sitoumuksia silloin, kun toimia tarvittiin.
Odotamme saavamme tietää pian totuuden näistä aseista, mutta jos niitä olisi käytetty estämään Vukovaria tuhoutumasta maan tasalle, kuten tapahtui, olisimme onnistuneet säästämään Kroatiassa kymmenientuhansien, satojentuhansien bosnialaisten, serbien ja muiden elämän.
Arvoisa puhemies, tästä syystä siis kiitän teitä, ja odotan totuutta, joka pitää tuoda julki, jotta taipumuksemme loukata ja häpäistä tätä totuutta ...
(Puhemies keskeytti puhujan.)
Arvoisa puhemies, meidän on saatava tähän asiaan liittyvät tosiseikat oikein.
Korkea edustaja Solana on yrittänyt saada meidät vakuuttumaan asiasta, mutta tiedämme, ja erityisesti italialaiset kollegamme muistuttavat meitä siitä, että niiden, joiden pojat ovat kuolleet leukemiaan, on erittäin vaikea varauksetta hyväksyä noita vakuutuksia.
Nykyään emme helposti hyväksy kuolemaa, kun terveys ja hyvinvointi ovat parantuneet niin paljon, että näytämme olevan lähes kuolemattomia.
Meidän on nyt vahvistettava korkea edustaja Solanan vakuutuksia toistuvilla mahdollisimman laajoilla testauksilla, joihin Yhdysvaltojen viranomaiset suhtautuvat mahdollisimman avoimesti.
Muiden ohella erityisesti kollegani lordi Inglewood, joka edustaa sitä Cumbrian aluetta, jossa näiden aseiden testiammunnat on suoritettu, on pyytänyt minua vaatimaan, että kysymys näiden testien mahdollisesta vaikutuksesta siviiliväestöön otetaan huomioon, silloin kun testejä tehdään.
Jos korkea edustaja Solana osallistuu tähän keskusteluun, hän saattaisi haluta käsitellä tätä seikkaa.
Balkanin sodassa ja tietenkin myös Persianlahden sodassa oli paljon brittisotilaita ja brittikonservatiivina sanon tämän: Olemme tietenkin huolissamme köyhdytetyn uraanin käytön mahdollisista vaikutuksista, mutta korkea edustaja Solanan lausunnon perusteella emme usko, että Naton olisi keskeytettävä tällaisten aseiden käyttö.
Meidän on sodittava hirvittäviä sotia hirveitä ihmisiä vastaan.
Sellainen aseiden käytön keskeyttäminen asettaisi meidän asevoimamme potentiaalisesti epäedulliseen asemaan, ja siten se saattaisi vaarantaa enemmän ihmishenkiä kuin Naton joukot.
Kuten komission jäsen Wallström sanoi: todellinen ja välitön uhka Balkanilla tulee ympäristön rappiosta, joka on seurausta vuosien laiminlyönneistä, korruptiosta ja sodasta.
Tätä Euroopan unionin on käsiteltävä, samaan aikaan kun tarkastelemme lääketieteellisten testien tuloksia.
Lopuksi haluaisin sanoa, että jäsen Wurtzin puhe paljasti erittäin selvästi vasemmiston jatkuvan pyrkimyksen erottaa Euroopan unioni Yhdysvalloista, minkä tuloksena olisi Euroopan unionin jääminen ilman minkäänlaista vaikutusvaltaa maailmassa.
(Suosionosoituksia oikeistolta)
Arvoisa puhemies, hyvät kollegat, käymme nyt hyvin merkillistä ja kyynistäkin keskustelua.
Olisin melkein mieluummin osallistumatta keskusteluun siitä, mitä ihmisiä tappavia ammuksia olisi paras käyttää.
Kuitenkin keskustelemme siitä nyt.
En myöskään osallistu keskusteluun siitä, mitkä sodat ovat järkeviä ja mitä sotia pitää käydä.
Se ei ole tämänpäiväinen aiheemme.
Keskustelemme toisesta aiheesta.
Aiemmin toistimme jatkuvasti: mikäli on välttämätöntä käyttää aseita olimme aina yksimielisiä siitä , sen vaikutuksen ympäristöön ja henkiin jääneiden ihmisten terveyteen on oltava mahdollisimman vähäinen.
Siksi olemme aina ennen tuominneet esimerkiksi kemialliset aseet ja olemme olleet yksimielisiä siitä, ettei niitä saa käyttää, koska ne tuhoavat ja kuormittavat ympäristöä ja ihmisten terveyttä pitkälle tulevaisuuteen.
Kun keskustelemme nyt siitä, aiheuttavatko uraania sisältävät ammukset leukemiaa eli verisyöpää , en halua kuulla, edes korkea edustaja Solanalta, jota arvostan erittäin paljon, onko siitä saatu lopullisia todisteita vai ei.
Me emme keskustele lopullisista todisteista, ja kun keskustelimme parlamentissa omasta terveydestämme ja BSE-taudista, olimme kaikki yksimielisiä siitä, että on noudatettava ennalta varautumisen periaatetta, vaikka emme voineet todistaa suoraan, että tartunnan saanut aines johtaa Creutzfeldt-Jacobin taudin uuteen muunnokseen.
Keskustelimme ja äänestimme hiljattain ennalta varautumisen periaatteesta, ja sanoimme, että vaikka lopullinen todiste puuttuu, meidän on kiellettävä tietty aine tai menettelytapa, jos on olemassa oikeutettu pelko.
Tiedämme nyt, että leukemia on lisääntynyt.
Niin kauan kuin tutkijat kiistelevät, niin kauan kuin ei ole selvää, kuka tutkijoista on oikeassa, meidän on sovittava, että näitä ammuksia ei saa käyttää, että kaikki tähän yhteyteen liittyvät asiat on selvitettävä.
Näiden ammusten käytön keskeyttäminen on kai vähintä, mitä voimme tänään päättää.
Sen lisäksi meidän on huolehdittava myös alueella elävistä ihmisistä, heidän terveydestään ja lapsistaan!
(Suosionosoituksia)
Arvoisa puhemies, näin tänä aamuna Saksan televisiossa ohjelman, joka oli tehty jo ennen Persianlahden sotaa Yhdysvaltojen armeijalle.
Siinä sanottiin kirjaimellisesti, että on vaarallista, jos köyhdytetyn uraanin polttamisessa syntyvää pölyä joutuu ihmisen ruumiiseen.
Köyhdytetyn uraanin käyttöön liittyvät riskit tunnettiin siis jo ennen Persianlahden sotaa.
Tiesivätkö liittolaiset niistä jo ennen Balkanin sotaa ja sotilaallista väliintuloa, jota en sivumennen sanoen halua kyseenalaistaa?
Tiesivätkö hallitukset siitä, tiesivätkö asevoimat siitä?
Miksi sotilaita ei sitten varoitettu samalla tavalla kuin Yhdysvaltojen armeijaa?
Miksi te sitten sanotte tänään, että Naton mielestä riskeistä ei ole todisteita?
Osa Balkanilla olleista ihmisistä on sairastunut, kuten kävi myös Persianlahden sodan jälkeen.
Emme tiedä, miten moni tuolla alueella asuvista vielä sairastuu.
Kuka antaa silloin uskottavan vastauksen heidän kysymyksiinsä?
Luottamus voidaan palauttaa ainoastaan kieltämällä köyhdytetyn uraanin käyttö.
Arvoisa puhemies, Bosniasta saatavat todisteet viittaavat valtavaan syöpätapauksien määrän kasvuun niillä alueilla, joita pommitettiin Balkanin sodan aikana ja joilla käytettiin köyhdytettyä uraania ammuksissa.
Nyt uskotaan, että ne pommikoneet, jotka pommittivat Sarajevon esikaupunkeja ja muita alueita, käyttivät köyhdytettyä uraania sisältäviä ammuksia Balkanin sodan aikana.
Balkanin kansat ovat oikeutettuja saamaan täydellisiä ja yksiselitteisiä vastauksia kysymyksiin sodan aikana käytettyjen köyhdytettyä uraania sisältävien ammusten karsinogeenisista vaikutuksista.
Parlamentin ja Euroopan unionin pitäisi ja täytyy pyrkiä tarmokkaasti saamaan täydellisiä vastauksia näihin erittäin tärkeisiin kansanterveyttä ja ihmisoikeuksia koskeviin asioihin.
Toisesta, mutta asiaan liittyvästä asiasta: olin aivan järkyttynyt lukiessani, että Ison-Britannian puolustusministeriö on ampunut köyhdytettyä uraania sisältäviä ammuksia Irlanninmeren Solwaynvuonossa Englannin ja Skotlannin välissä sekä Cumbrian rannikolla, vain kymmenen kilometrin päässä eräästä Ison-Britannian ydinvoimalasta.
Tätä köyhdytettyä uraania käytettiin Cumbriassa vuoteen 1995 asti, ja uskotaan, että jopa 1500 uraaniammusta on ammuttu Solwaynvuonoon, joka on Irlanninmeren lahti.
Euroopan parlamentin jäsenenä, Irlanninmeren rannikolla sijaitsevan Leinsterin edustajana, olen erittäin huolissani näistä paljastuksista.
Vaadin brittihallitusta antamaan asiasta täydellisen selonteon.
Haluan tietää, onko köyhdytetyn uraanin käytöllä mahdollisia kansanterveydellisiä vaikutuksia alueella, johon tänään viittasin.
Brittihallituksen tehtävä on antaa tästä asiasta selonteko.
Arvoisa puhemies, uraaniammuksia koskeva asia on uusi luku siinä inhottavassa sodassa, jota kävitte Serbiaa vastaan.
Arvoisa Solana, tämän skandaalin myötä puhutte kaksi vuotta liian myöhään avoimuusperiaatteesta.
Pidättekö meitä hölmöinä?
Luuletteko, että Yhdysvallat antaa teille periksi, jos otetaan huomioon, että tarvittiin 40 vuotta siihen, että filmit, dokumentit ja ne uhrit saatiin julkisuuteen, joilla tarkoitan niitä Yhdysvaltojen omia sotilaita, joista tehtiin Bikinin atollisaarten koeräjäytysten jälkeen koekaniineja säteilyn saastuttamilla aluksilla?
Joka tapauksessa tiedämme, että olette pitäneet pilkkananne meille täällä hoettavaa ennalta varautumisen periaatetta.
Tiedämme kuitenkin sen, minkä komission jäsen Wallström äsken totesi, että äänitorvenne herra Shedin hymyn taakse kätkeytyi se, että näitä räjähteitä käytettiin.
Tiedämme kyllä sen, että leukemiaa esiintyy sotilaidemme keskuudessa tavallista enemmän.
Jos syy-seuraus-suhde osoitetaan, te olette vastuussa sotarikoksesta, sillä olemme puhuneet vain sotilaista ikään kuin uraani pystyisi erottelemaan sotilaat siviileistä.
Hyvät kollegat, totta puhuakseni, jos haluatte kuulla totuuden, ottakaa itse siitä selvää, älkää odottako, että unionin korkea edustaja Solana tuomitsee Naton entisen pääsihteerin Solanan.
Arvoisa puhemies, käsittelemme tänään hyvin tärkeää kysymystä, joka ansaitsisi pitkän käsittelyajan ja syviä pohdintoja, ja sitä paitsi käsittelemme kysymystä sellaisen tunnekuohun pohjalta, joka soveltuu huonosti politiikkaan, jota meidän velvollisuutemme on täällä harjoittaa, koska emme ole teknisiä asiantuntijoita.
Puheen ollen ennalta varautumisen periaatteesta, jonka joku kollegoista mainitsi hetki sitten, minun on sanottava, että tunnen pientä epävarmuutta, sillä vaikka käsittelemme hullun lehmän ongelmaa, en usko, että kukaan kuvittelisi sanovansa, että minkäänlaista lihaa ei pidä syödä, vaikka konkreettisia tieteellisiä tuloksia ei olisi saatukaan.
On tarpeen tutkia samaa totesi aikaisemmin komission jäsen, jonka kanssa olen täysin samaa mieltä minkälainen alueen ympäristön tila oli aikaisemmin, mutta lisäksi on tietenkin syytä tutkia hyvin huolellisesti, mikä syy-seuraus-yhteys käytetyn materiaalin eli aseiden ja terveysvaikutusten välillä on.
Sitä paitsi minun on lisäksi muistutettava, että köyhdytettyä uraania käytetään myös siviilielämässä monilla aloilla, joihin meidän on tietenkin syytä kiinnittää suurta huomiota.
Lisäksi meidän on syytä olla varovaisia siinä, että voimakkaiden kannanottojen jälkeen saattaa syntyä paniikki niiden keskuudessa, jotka lähettävät ihmisiä alueelle jäsenvaltioista ja jotka sinne lähetetään.
Mielestäni tätä ongelmaa pitää tutkia hyvin tarkoin, ja on syytä vahvistaa, että tietenkin meidän kaikkien on oltava kiitollisia Natolle siitä, mitä se on tehnyt ja mitä se tulevaisuudessa tekee.
Emme kannata ajatusta näiden aseiden käytön keskeyttämisestä.
Arvoisa puhemies, hyvät parlamentin jäsenet, käymme tätä keskustelua tänään ihmisten puolesta tuntemamme huolen vuoksi.
Näitä ihmisiä ovat sotilaat, sotilaamme, jotka ovat Jugoslaviassa ja Kosovossa, mutta myös alueen miljoonat siviilit.
Ei ole kyse siitä, että täällä päätettäisiin nyt, oliko Kosovon sota oikeutettu vai ei.
Se olisi väärä keskustelu.
Kyse on siitä ja siinä YUTP:n korkea edustaja oli mielestäni aivan oikeassa , että on tutkittava ehdottoman huolellisesti ja tarkasti, onko esiintyneiden sairastapausten ja Jugoslavian ja Kosovon sekä Bosnian sodissa käytettyjen niin sanottua köyhdytettyä uraania sisältävien ammusten määrien välillä yhteys.
Jos haluamme tehdä niin, meidän on sitouduttava eräisiin tärkeisiin periaatteisiin, jotta edes me Euroopan kansojen vaaleilla valittuina edustajina palauttaisimme uskottavuuden, jonka Nato menetti tällaisten ja muiden tapausten vuoksi.
Ensimmäisenä ovat kansainvälisten asiantuntijoiden suorittamat tarkat ja riippumattomat tutkimukset, joissa käytetään kaikkia mahdollisia tieteellisiä keinoja.
Toiseksi tarvitsemme aivan erilaista tiedotuspolitiikkaa ja kiitän neuvostoa, komissiota ja ennen kaikkea YUTP:n korkeaa edustajaa heidän sitoumuksestaan antaa parlamentin käyttöön kaikki tiedot.
Lopulta ja kolmanneksi meidän on vaadittava kaikkien tällaisten aseiden ja ammusten käytön keskeyttämistä heti, kunnes vaatimiemme tutkimusten kaikki tulokset ovat selvillä, jotta voimme sitten tehdä päätöksemme vastuullisesti.
Arvoisa puhemies, jokaisen poliitikon painajainen on joutua keskelle tiedemiesten välistä keskustelua, jossa osa tiedemiehistä näkee yhteyden köyhdytetyn uraanin käytön ja kuolleiden määrän kasvun välillä, mutta osa ei sitä näe.
Poliittinen keskustelu on silloin vaarassa muuttua tieteelliseksi väittelyksi.
Mielestäni meidän on pidettävä poliitikkojen tehtävä selvästi esillä. Se on nähdäkseni kaksiosainen.
Ensinnäkin: Euroopan unioni on vastuussa ennen kaikkea paikalliselle väestölle.
Vastuu sotilaista kuuluu kullekin jäsenvaltiolle.
Mielestäni meidän, Euroopan unionin, vastuullamme on huolen kantaminen alueen asukkaista.
Meidän vastuuseemme sisältyy myös se, että meidän ei pidä erehtyä etsimään kaikkia selityksiä pelkästään köyhdytetyn uraanin käyttämisestä.
Kuolleiden määrän kasvu voi varmasti johtua muistakin syistä.
Mielestäni nyt onkin käynnistettävä laaja-alainen tutkimus kaikista Balkanilla ja kansallisissa armeijoissa esiintyvistä fyysisistä poikkeamista.
Lopuksi haluan sanoa, että minua ärsyttää tavattomasti, että korkea edustaja Solana ja myös osa kollegoista kytkee virheellisesti yhteen tarkoituksen ja keinot eli sodan ja siinä käytetyt välineet.
Kannatin sotilaallista väliintuloa sodan aikana, mutta vastustan tarpeettomien riskien ottamista.
Arvoisa puhemies, on suhtauduttava varauksellisesti ja tarkkaavaisesti köyhdytetyn uraaniytimen sisältävien ammusten (obus flèche) myrkyllisyyteen ja seurauksiin niiden sotilaiden ja siviileiden kannalta, jotka joutuivat niiden vaikutuksille alttiiksi Iranissa, Bosnia ja Hertsegovinassa sekä Kosovossa.
Varovaisuus kuuluu asiaan, sehän on tullut sanotuksi, koska tehdyistä tutkimuksista huolimatta ei ole voitu osoittaa, että näiden aseiden käytön ja operaatioiden jälkeen ilmenneiden leukemia-tapausten välillä olisi korrelaatiota, ja uskokaa pois, ettei sellaista ole ilmennyt näiden aseiden pitkän tuotekehitys- ja testausprosessinkaan aikana.
Tietenkin epävarmuudesta on päästävä eroon.
Tästä syystä voimme ainoastaan iloita siitä, että tutkimusrakenteita on pantu käyntiin kaikilla tasoilla sotilasliittoon ja Euroopan unioniin kuuluvissa jäsenvaltioissamme.
Kuitenkaan viimeviikkoisten paljastusten vuoksi virinneet voimakkaat tunteet eivät saa johdattaa meitä sille kaltevalle pinnalle, jota kutsuisin ennalta varautumisen periaatteen liioittelemiseksi, kun juuri tällä hetkellä, arvoisa Roth-Berendt, unioni on määrittelemässä ennalta varautumisen periaatteen täsmällisiä suuntaviivoja kaikenlaisen väärinkäytön välttämiseksi.
Tällä hetkellä useiden eri maidemme varastoissa olevat köyhdytettyä uraania sisältävät ammukset pystyvät parhaiten läpäisemään jopa panssarivaunun, koska panssarivaunutekniikan kehittyminen on tehnyt ontoista ja tungsteeniytimen sisältävistä ammuksista tehottomia.
Pitäkää mielessä, että uusien aseiden kehittäminen vie useita vuosia.
Voidaanko puolustuksemme uhrata täksi Minun mielestäni ei voida ole sitä mieltä.
Juuri siksi aion vastustaa kompromissipäätöslauselman 6 kohtaa, jossa vaaditaan käytön keskeyttämistä, kun äänestämme parlamentissa päätöslauselmasta.
Kuitenkin myönnän, että nykyisellä keskustelulla on hyvät puolensa. Opetuksena on, mikäli se on tarpeen, että on turha unelmoida puhtaasta sodankäynnistä, jota en ole pitänyt ainoastaan harhakuvitelmana, vaan jopa vääristyneenä ajatuksena.
Sota on aina likaista, koska siinä pyritään tuhoamaan ihmishenkiä.
Sitä voidaan pitää ainoastaan pienempänä pahana, kun kaikki muut yritykset selvittää ihmisten vapauteen ja ihmisarvoon kohdistuvia loukkauksia tai niiden ehkäisemisyritykset ovat epäonnistuneet. Kyllä, korkea edustaja Solana, tästä oli kyse sekä Irakissa että Kosovossa.
Arvoisa puhemies, tässä asiassa on kaksi osapuolta, joista meidän täytyy kantaa erityistä vastuuta: yhtäältä ovat nuoret, jotka ansiokkaasti toimivat Bosnian ja Kosovon sotatoimissa, ja heidän lisäkseen ovat tietenkin myös heidän perheensä, ja toisaalta ovat näiden rauhantehtävien kohteet, toisin sanoen Balkanin väestö.
On totta, että suoria tai epäsuoria syy-yhteyksiä köyhdytettyä uraania sisältävien ammusten ja leukemiatapausten välillä tapausten lista pitenee jatkuvasti ei ole vielä varmasti todistettu, vaikka yhteydet vaikuttavatkin varsin todennäköisiltä, mutta näitä tapauksia on ilmaantunut, ja niiden määrä on niin suuri, että ne antavat syyn syvään huoleen.
On siis oikein kehittää koordinoidusti kaikkia tarvittavia tieteellisiä tutkimuksia, joita tarvitaan tämäntyyppisten ampumatarvikkeiden terveys- ja ympäristövaikutuksen selvittämiseksi, mutta samanaikaisesti on niin ikään järkevää soveltaa ennalta varautumisen periaatetta, joka on tässä tapauksessa mitä asianmukaisin periaate, ja siksi käytön keskeyttäminen on kiireellinen ja välttämätön toimenpide.
Arvoisa puhemies, hyvät kollegat, saamme päivittäin, lähes tunneittain uutta tietoa mahdollisista vaaroista.
Siksi on erittäin hyvä, että parlamentti käsittelee tätä asiaa tänään.
Kiitän korkeaa edustajaa, joka lupasi meille kaikki tiedot ja avoimuutta.
Onhan meillekin uutta, että keskustelemme tällä tavalla turvallisuus- ja puolustuspoliittisista asioista.
Euroopan unionin turvallisuus- ja puolustuspolitiikan mahdollisuus on juuri siinä, että meillä ei ole samoja asetelmia kuin jäsenvaltioissa, joissa hallitukset kinaavat opposition kanssa näistä asioista.
Esimerkiksi Saksassa aivan toisin kuin täällä parlamentissa punavihreä hallitus vähättelee puolustusministerinsä johdolla kaikkia näitä vaaroja.
Euroopan parlamentilla on tilaisuus saada tosiasioihin perustuvia selvityksiä ja tietoja, ja se on erittäin hyvä asia.
Vahingollista on ja se on ollut tyypillistä tällekin keskustelulle Persianlahden tai Kosovon sodan jälkiselvittely.
Jäsen Wurtz, kun siteeraatte tässä yhteydessä perusoikeuskirjaa ja eurooppalaisia periaatteita, minun täytyy muistuttaa teitä siitä, että silloin, kun kyse oli eurooppalaisista perusoikeuksista, kun kyse oli etnisistä puhdistuksista, karkotuksista ja terrorista Balkanilla, teidän poliittinen ryhmänne pysytteli sivustakatsojana eikä toiminut.
Sekin kuuluu sanoa tällaisessa keskustelussa.
Me vaadimme, että kaikki asiaankuuluvat tiedot kerätään ja että YK kokoaa Yhdistyneiden Kansakuntien alajärjestöt kokoavat jäsenvaltioissa kerätyt tiedot Euroopan tasolla ja ne esitetään taas tälle parlamentille.
Väkivaltaisen konfliktin keinojen on aina oltava maltillisia.
Siksi me tarvitsemme tietoja ja tutkimusta asejärjestelmistä, jotka ovat vähemmän vahingollisia kuin se, josta puhumme tänään.
Euroopan parlamentti voi kantaa vastuunsa yhteisen turvallisuus- ja puolustuspolitiikan hoitamisen yhteydessä tekemällä rakentavia ehdotuksia.
Arvoisa puhemies, korkea edustaja, se valtuutus, jotka teillä oli toimiin Jugoslaviassa, ei ollut valtuutus käyttää aseita. Sitä ihmiskunnan omatunto ei hyväksy ja se tuomitsee niiden käytön.
Lisäksi näiden aseiden potentiaalinen - nyttemmin mitattu - myrkyllisyys oli tuolloin sotilasjohtajien tiedossa.
Jos tämä tosiseikka pelästytti teidät nyt, kun paljastukset ovat alkaneet, ja lisää paljastuksia on tulossa, ja jos etsitte rikoskumppaneita parlamentista, se on todiste pelkuruudesta ja huonosta mausta.
Arvoisa puhemies, olemme huolissamme näiden pommitusten lopputuloksista Balkanin alueella, olemme huolissamme sotilaista, olemme huolissamme myös taistelukentäksi joutuneen alueen asukkaista ja vaadimme, että suoritetaan laaja tutkimus ympäristön tilan mahdollisesta heikkenemisestä koko Balkanin alueella.
Tämä huoli on saanut sellaiset mittasuhteet ainakin oman maani kansalaisten keskuudessa, että sitä ei ole tässä salissa osattu edes kuvitella.
Yhteisessä päätöslauselmassa vaaditaan lisäksi luopumista...
(Puhemies keskeytti puhujan.) (Suosionosoituksia)
Arvoisa puhemies, minulla on vain kolme kommenttia, koska paljon on jo sanottu.
Ensiksi: haluaisin sanoa korkea edustaja Solanalle, että kun vuonna 1999 yhdessä muiden kollegojen kanssa yritimme saada selville, käytetäänkö Kosovossa köyhdytettyä uraania, asia salattiin tarkoituksellisesti, ja vastatessani erääseen kysymykseen, komission jäsen Wallström - minulla on tässä pöytäkirja - sanoin sanatarkasti, että vielä ei ole saatu varmuutta siihen, onko köyhdytettyä uraania käytetty.
Tämä on parlamentin pöytäkirjassa.
Toiseksi: köyhdytetty uraani on vaarallinen ja haitallinen aine varsinkin silloin, kun sitä käytetään ammuksissa, koska iskeytyessään se höyrystyy, syntyy uraanioksidia ja se muuttuu pölyksi, joka voi joutua hengityselimiin. Uraanioksidit ovat liukenevia, ne voivat joutua veteen ja ravintoketjuun.
Tämän vuoksi - tiedätte varmasti, että kaikki haitalliset aineet ovat vahingollisia pieninäkin annoksina - on suoritettava huolellinen epidemiologinen tutkimus sekä Persianlahdella että Bosniassa sekä tietenkin myös Kosovossa, vaikka jos vaikutuksia ilmenee, ne ilmenevät siellä myöhemmin.
Kolmanneksi: sikäli kun myönnämme, ja te, korkea edustaja Solana, myönnätte, että on syytä tehdä tämä tutkimus, jotta lopultakin saisimme tietää totuuden, eikö olisi ollut syytä noudattaa varovaisuusperiaatetta?
Jos joku sanoo minulle tai kenelle tahansa, että talonne saattaa luhistua ja tarvitaan tarkastusta, jäänkö silloin kotiin tarkastuksen ajaksi, vai lähdenkö pois odottamaan tuloksia?
Tämä on yksinkertainen asia, enkä voi hyväksyä, että köyhdytetty uraani on ainoa ase, joka Natolla on käytössään, Naton arsenaaleissa on valtava joukko muita aseita, joita voidaan käyttää menestyksellisesti.
Arvoisa puhemies, meille on täällä nyt vakuutettu eri tahoilta, että tietoja tullaan antamaan ja asioita käsittelemään avoimesti.
Tähän saakka tuota avoimuutta on puuttunut.
On luonnollista, että meillä täytyy olla tietoa toimiemme pohjaksi, mutta yhdyn niihin käsityksiin, joita täällä on esitetty varovaisuusperiaatteen toteuttamisesta.
Meillä on seuraavana asiakohtana nopean toiminnan joukoista puhuminen.
Tässä yhteydessä on selkeästi otettava kantaa siihen, miten ihmisten terveyteen suhtaudutaan, vaikka emme näkisikään suoraa yhteyttä esimerkiksi leukemiaan.
On hyvin mahdollista, että muita haitallisia vaikutuksia, esimerkiksi juomaveden suhteen, tulee olemaan pitkällä aikatähtäimellä.
Voimmeko lähteä siitä, että kun teemme hyvää ratkaisemalla konflikteja, samalla aiheutamme paljon huolta ja turvattomuutta tulevaisuudessa siviiliväestölle?
Arvoisa puhemies, minusta on hieman omituista puhua ennalta varautumisen periaatteesta, kun tarkoitetaan aseita, jotka on kuitenkin suunniteltu terveydelle haitallisiksi.
Ongelma on tietenkin se, että sanan "uraani" mainitsemista seuraa reaktio, joka on lähinnä joukkohysteriaa.
Tietenkin sairauksia ja kuolemantapauksia on tutkittava, ja pidän myönteisenä Naton jäsenvaltioiden tähän tähtääviä toimia, mutta meidän on perustettava arviomme tosiseikkoihin, ja tosiseikat ovat tällä hetkellä erittäin selkeitä.
Köyhdytetyn uraanin ja sairauksien välillä ei ole yhteyttä.
Jos katsomme Yhdysvalloissa tehtyä Persianlahden sodan veteraaneja koskevaa tutkimusta ja vertaamme sitä kontrolliryhmää koskevaan tutkimukseen, ei kuolemantapausten tai sairaustapausten tai syöpätapausten määrässä ole mitään eroa näiden kahden ryhmän välillä.
Meidän on varmistettava, että työskentelemme tieteellisten tosiseikkojen perusteella, eikä siksi ole asianmukaista vaatia käytön keskeyttämistä tällä hetkellä, kun näiden kahden asian välillä ei ole olemassa tieteellistä yhteyttä.
Balkanin sotaan liittyy paljon muita asioita, joita meidän pitäisi tutkia, kuten räjähtämättömät rypälepommit ja ne ympäristövahingot, joista komission jäsen puhui, mutta pysykäämme tosiasioissa.
Arvoisa puhemies, ensiksi haluaisin kiittää kaikkia puheenvuoron pitäneitä jäseniä siitä, kuinka he asiansa esittivät sekä heidän puheidensa suoruudesta, mikä on selvä osoitus siitä, että me kaikki toivomme kovasti, että tämä tilanne selkiytyy, sillä ei ole epäilystäkään, etteikö huolestumisemme olisi kohdistuttava juuri niihin ihmisiin, jotka ovat tällä hetkellä sairaita tai saattavat sairastua ja joutua kärsimään tulevaisuudessa.
Siksi annan jälleen kerran lupaukseni, että kerron kaiken sen, mitä minulla on kerrottavana, mutta parlamentin jäsenet eivät voi pyytää minua kertomaan sellaista, mihin minulla ei ole valtuuksia tai sellaista, josta en tiedä.
Puhumme aiheesta, joka sävynsä puolesta kuuluu hallituksille, ja siksi meidän on tukeuduttava siihen, millaista tietoa jokainen hallitus meille toimittaa.
Kuten sanoin ensimmäisessä puheenvuorossani, olen yhteydessä hallituksiin ja tämän asian parissa työskenteleviin järjestöihin ja voin jälleen kerran taata teille, että meidän puolestamme, neuvoston puolesta ja omasta puolestani, kaikki hallussamme oleva tieto kerrotaan täysin avoimesti.
Sellaisia tietoja, jotka eivät ole muodollisesti käytössämme, on vaikea kertoa jäsenille.
Toiseksi toteaisin kernaasti asiasta, johon jotkut teistä viittasivat, että tieteellisissä analyyseissa meidän on pidettävä kaikki muuttujat mukana, emmekä saa keskittyä joihinkin tiettyihin parametreihin ja unohtaa sellaisia, joilla saattaa olla myös vahingollisia vaikutuksia terveyteen.
Tästä syystä olen iloinen, että sekä komission että joidenkuiden puheenvuoronsa pitäneiden jäsenten puheista oli kuultavissa avoimuus analysoida kaikkea sellaista, jolla voi olla ympäristövaikutuksia.
Voin kertoa teille, että minäkin olen koulutukseltani luonnontieteilijä ja kaiken lisäksi fyysikko.
En aio tuoda julki niitä nykyään vähäisiä tietojani, joita minulla joskus oli. Kuitenkin minusta olisi tärkeää, että suhtautuisimme tähän ongelmaan järkiperäisesti ja että toivomme saavamme käsiimme kaiken mahdollisen tiedon kaikkien seuraussuhteiden selvittämiseksi.
Tällä hetkellä kenenkään ei pidä epäillä, etteivätkö kaikki maat ja kaikki kansainväliset järjestöt olisi tekemässä kaikkensa tämän ongelman ratkaisemiseksi ja keräämässä asianmukaisinta tietoa mahdollisimman nopeasti.
Täällä on puhuttu monista asioista, jotka ovat kaikki kiinnostavia.
Olen pannut ne kaikki merkille, mutta en aio vastata niihin yksitellen, koska varsinaisia kysymyksiä esitettiin vähän.
Kuitenkin haluaisin vastata joihinkin esiin otettuihin seikkoihin väärinkäsitysten välttämiseksi.
Verts/ALE-ryhmän jäsenille haluaisin sanoa aivan suoraan ja ystävällisesti, että he lähettivät minulle kirjeen, jonka sain ja josta tiedotin kaikille hallitusten päämiehille - kuten jäsenet itse tietävät, sillä puhuin heidän kanssaan - ja unionin ministereille ja jonka myös toimitin jälkimmäisille.
Kirjeeseen vastattiin suullisesti, ei kirjallisesti, mutta tietänette, että hallitukset päättivät jatkaa aloittamallaan linjalla jo toukokuussa, jolloin sain tämän kirjeen.
Siksi älkäätte luulko, ettei saamaani kirjettä pidetty arvossa.
Kirjettä pidettiin arvossa, mutta hallitukset päättivät toimia toisin kuin kirjeessä ehdotettiin.
Kuitenkin toivoisin, että ymmärtäisitte, että parlamentin poliittisten ryhmien kaikkien jäsenten kirjeitä on aina kunnioitettu.
Haluaisin pohtia paria lähes henkilökohtaista seikkaa.
Ensinnäkin teen selvän eron tarkoitusten ja keinojen välille.
En haluaisi, että minua moititaan siitä, että sotken tarkoituksen ja keinot keskenään.
Erotan erinomaisesti tarkoitukset keinoista, ja tiedän varsin hyvin, että tärkeintä ovat tarkoitukset ja että tarkoitusten saavuttaminen riippuu paljon käytetyistä keinoista.
Keinot ja niiden tuntemus muuttuvat ajan myötä.
Toisinaan hallussa on tietoja, joista seuraa, että jokin keino voi olla hyödyllinen tai lakata olemasta hyödyllinen, ja meidän on otettava huomioon näitä pohtiessamme se tieto, joka on käytettävissä juuri päätöksiä tehtäessä.
Siksi käyköön selväksi, etten sekoita tarkoituksia ja keinoja keskenään.
En ole tehnyt niin koskaan ja olisin mieluummin tekemättä niin.
Haluaisin vastata niille, jotka syyttävät minua siitä, että pyydän parlamenttia "rikostoveriksi", etten pyydä parlamentilta missään tapauksessa tällaista, en nyt enkä koskaan.
Te edustatte Euroopan unionin kansan tahtoa ja olette vastuussa teoistanne.
Mielestäni minun täytyy ja kuuluu jakaa jäsenten kanssa nimenomaan ne hetket, jolloin olimme samoilla linjoilla vuosia tai kuukausia sitten.
Tämä ei tarkoita parlamentin hyväksikäyttöä tai sen tekemistä rikostoveriksi.
Toistan sadannen kerran, että kannan kaiken vastuuni, olen koko ikäni tehnyt niin ja aion tehdä niin jatkossakin enkä tarvitse kenenkään rikostoveruutta.
Minun täytyy sitä vastoin pyytää teitä kantamaan oma vastuunne.
Minä kannan oman vastuuni ja te kannatte omanne.
Emmekä voi kieltää, etteivätkö tässä parlamentissa hyväksytyt päätöslauselmat olisi panneet minua ajattelemaan.
Ollessani Euroopan unionin ministerineuvoston puheenjohtajana parlamentin päätöslauselmat olivat minulle tärkeitä ja tärkeitä ne olivat myös Euroopan unionin valtioiden ja hallitusten päämiehille.
Tämä ei tarkoita kenenkään tekemistä rikostoveriksi.
Kyse on vastuun jakamisesta vastuullisina eurooppalaisina, joita me kaikki täällä läsnä olevat olemme.
Meidän on pystyttävä jakamaan ja olemaan yhdessä vastuussa.
Tässä kaikki.
Haluaisin kiittää teitä ja kertoa teille, että tulen takaisin 31. päivänä keskustelemaan Lähi-idästä, mutta olen käytettävissänne myös täysistunnon ajan, jotta voimme edelleen käsitellä tätä varsin mielenkiintoista aihetta, koska meillä on siinä paljon menetettävää. Uskottavuutemme on pelissä, ja panemme itsemme peliin myös jatkaessamme Euroopan unionin kriisinhallintaa.
Hyvät jäsenet, tässä mielessä voitte aina huoleti luottaa minuun, ainakin hyvään tahtooni, koska osaamiseni on jo epävarmempaa.
. (EN) Arvoisa puhemies, haluan myös aloittaa kiittämällä kaikkia Euroopan parlamentin jäseniä heidän lausunnoistaan, koska he ovat korostaneet, kuinka tärkeää on ottaa vakavasti niiden henkilöiden pelot ja huolet, jotka kärsivät oireista ja sairauksista, sekä kuinka tärkeää on kerätä kaikki saatavilla oleva tieto ja tutkia myös pitkän aikavälin terveysvaikutukset.
Vakuutan teille, että komissio tekee kaiken voitavansa toimivaltansa puitteissa saadakseen aikaan kunnollisen tieteellisen perustan tälle asialle. Teemme myös tiiviisti yhteistyötä muiden kansallisten ja kansainvälisten tällä alueella työskentelevien elinten kanssa: Naton, YK:n ympäristöohjelman, IAEA:n ja Maailman terveysjärjestön.
Komission pyrkimykset integroidaan tätä laajempaan terveyden ja ympäristön tukiohjelmaamme Balkanilla, koska meidän on tarkasteltava kerääntyneitä vaikutuksia.
Pidämme myös myönteisenä tilaisuutta esittää parlamentille selvitys siitä, kuinka olemme edistyneet ponnistuksissamme, jotka tähtäävät näiden köyhdytetyn uraanin vaikutuksia käsittelevän asianmukaisen tieteellisen pohjan aikaansaamiseen.
Haluaisimme tulla parlamenttiin antamaan teille selvityksen, ja tietenkin haluamme aina vastata kaikkiin teidän kysymyksiinne.
Arvoisa puhemies, haluan vain käyttää tilaisuutta hyväkseni ja pyytää komission jäsen Wallströmiä ja muita puhumaan parlamentissa omalla äidinkielellään, komission jäsen Wallströmin tapauksessa ruotsin kielellä.
Paljon kiitoksia, hyvä kollega!
Perusoikeuskirjan ansiosta Euroopan unioni on vapaa alue, ja jokainen voi päättää itse, millä kielellä puhuu.
Arvoisa puhemies, työjärjestyspuheenvuoro.
Katsoin juuri yhteisen päätöslauselmaehdotuksen tekstiä.
Haluaisin huomauttaa, että sen ELDR-ryhmän puolesta allekirjoittaneeksi merkitty lordi Bethell on erittäin tervetullut ryhmäämme.
Haluaisin kirjata muistiin, kuinka tyytyväisiä olemme saadessamme tänään ryhmäämme uuden jäsenen, joka allekirjoittaa puolestamme.
Selvä, jäsen Cox, me selvitämme äänestykseen mennessä, mihin ryhmään lordi Bethell nyt kuuluu ja mihin ei.
Ilmoitan vastaanottaneeni seitsemän työjärjestyksen 37 artiklan 2 kohdan mukaisesti käsiteltäväksi jätettyä päätöslauselmaesitystä sekä yhden yhteisen, kuuden ryhmän kannattaman päätöslauselmaesityksen.
Keskustelu on päättynyt.
Äänestys toimitetaan tänään klo 12.00.
Arvoisa puhemies, työjärjestyspuheenvuoro.
Ehkä voimme selvittää tuon asian nyt.
Lordi Bethell on ja pysyy brittikonservatiiviryhmän jäsenenä.
Jäsen Van Orden, voin hyväksyä sen vain, jos teillä on lordi Bethellin laatima valtakirja, joka oikeuttaa teidät antamaan lausuntoja hänen puolestaan.
Arvoisa puhemies, koska puhe on Balkanin oireyhtymää koskevasta yhteisestä päätöslauselmasta, haluaisin vain ilmoittaa, että oma nimeni sekä ryhmäni nimi esiintyy yhteisessä päätöslauselmassa virheellisesti.
Kollega Wurtz, sanoin nimenomaan, että yhteistä päätöslauselmaesitystä kannattaa kuusi, ei seitsemän ryhmää.
Tiedän ryhmänne herkkätunteisuuden tässä asiassa, ja juuri siksi määrittelin kannatuksen tarkasti!
Nopean toiminnan väline
Esityslistalla on seuraavana Dunnin laatima ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietintö (A5-0392/2000) ehdotuksesta neuvoston asetukseksi nopean toiminnan välineen perustamisesta (KOM(2000) 119 - C5-0272/2000 - 2000/0081(CNS)).
. (EN) Arvoisa puhemies, tämä ehdotus koskee rahoitusta unionin välittömään, ei-sotilaalliseen reaktioon kriisitilanteissa.
Se kuuluu ensimmäiseen pilariin - tämä niille, jotka ymmärtävät unionin ammattikieltä - ja komissio johtaa sitä.
Se ei koske sotilaallisia nopean toiminnan joukkoja, jotka kuuluvat tietenkin toiseen pilariin ja joita johtaa ministerineuvosto.
Minua on kuitenkin pyydetty, minua on lobattu ja minulta on kysytty, kuinka aion käyttää ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan sotilaita, tankkeja ja lentokoneita.
Minulta on kysytty, aiommeko käyttää Kyproksen meritukikohtia ja puhua kanadalaisten sotilaiden kokouksessa.
Haluan tehdä täysin selväksi sen, että tällä ei ole mitään tekemistä sotilaallisten nopean toiminnan joukkojen kanssa: tämä on komission rahataloudellinen väline, jonka avulla se voi reagoida kriiseihin erittäin nopeasti.
Vaikka komissio käyttää rahat niin nopeasti kuin tarvitaan, parlamentilla on edelleen valvontaoikeus toisena budjettivallan käyttäjänä.
Me äänestämme rahoista ja odotamme komission selvityksiä siitä, kuinka se on käyttänyt rahat.
Odotamme komission käyttävän rahat siihen, että se reagoi kriiseihin ostamalla lääkkeitä, palkkaamalla lääkäreitä ja sairaanhoitajia tai poliiseja - mitä kulloinkin tarvitaan - kriisiä varten, olipa se sitten missä tahansa - ei välttämättä Euroopan alueella.
Aiemmin unionia on oikeutetusti kritisoitu hitaasta reagoimisesta kriiseihin.
Emme ole onnistuneet reagoimaan välittömästi kriiseihin, silloin kun niin olisi selvästi pitänyt tehdä, ja tämä ehdotus on osa komission jäsen Pattenin kunnioitettavia pyrkimyksiä parantaa unionin apuohjelmaa, joka on vähintäänkin hiukan sekava.
Toivon todellakin, että parlamentti tukee ehdotusta. Tähän palaan vielä.
Kun komission jäsen vastaa tähän keskusteluun, olisimme erittäin kiinnostuneita kuulemaan, voiko hän kuvailla niitä tilanteita, joissa hänen arvionsa mukaan tätä välinettä voitaisiin käyttää - vaikkakin meillä on joitakin ideoita itsellämmekin.
Lukuisat tämän mietinnön lukeneet kollegat ovat kysyneet minulta, miksi siinä on niin paljon tarkistuksia, jos se kerran on niin hyvä idea.
Komission alkuperäisen ehdotus oli päivätty viime vuoden huhtikuussa, mutta sen jälkeen ei tapahtunut mitään.
Näyttää siltä, että puheenjohtajavaltio Ranska jäädytti sen antamatta mitään selitystä siitä, mitä on tapahtumassa.
Esitin siis kyselytunnilla kysymyksen, jossa pyydettiin selitystä, ja kuin ihmeen kaupalla - tai ehkä asioilla ei ole mitään yhteyttä - puheenjohtajavaltio Ranskan ja komission edustajat tapasivat ja keskustelivat jäädyttämisen lopettamisesta.
He esittivät vaihtoehtoista tekstiä, mutta valitettavasti neuvosto ei ole suvainnut kertoa parlamentille tekstin uudesta versiosta.
Mietintöni lukuisat tarkistukset ovat siis yritys tarkistaa alkuperäistä ehdotusta ja meidän tilaisuutemme kommentoida uutta kompromissitekstiä, jonka onnistuimme saamaan käsiimme, vaikka sitä ei koskaan virallisesti annettukaan meille.
Parlamentti käsittelee tätä asiaa vain yhden kerran, mikä on toinen seikka, jota ei korjattu Nizzan huippukokouksessa.
Tässä pitäisi tietenkin olla yhteispäätösmenettely, mutta siinä ei ole.
Me voimme kuitenkin uhata käyttävämme tätä ainoaa käsittelyä asian epäämiseen - kuten kuuluisassa isoglukoositapauksessa muutama vuosi sitten - ja jos epäämme lausuntomme, asia ei etene.
Meillä on siis tehokas veto-oikeus.
Onneksi kuitenkin parlamentin valiokunnassa tätä ehdotusta on tarkasteltu erittäin tarkasti ja siellä puolletaan tätä.
Tästä johtuvat monet valiokunnan jättämät tarkistukset.
En aio käsitellä tarkistusten yksityiskohtia, vaan olen iloinen voidessani sanoa lopuksi, että tarkistukset on hyväksytty valiokunnassa lähes yksimielisesti poikkeuksena ainoastaan brittikonservatiivit.
He varmasti selittävät itse, miksi menettelivät näin.
Minun oli pakko jättää tämä puolue huomiotta, koska se on alkanut suhtautua Eurooppaan täysin kielteisesti.
Toivon todellakin, että kun ehdotuksesta äänestetään, he suhtautuvat siihen viimeinkin myönteisesti ja antavat sille täyden tukensa.
Arvoisa puhemies, hyvät kollegat, budjettivaliokunta kannattaa komission ehdottamaa nopean toiminnan välinettä.
Me tuemme tätä yhteisön mekanismia, jolla on tarkoitus tarjota väline kriisinhallinnan ja konfliktien ehkäisyn operaatioihin, ja vieläpä siviilitoimiin.
Euroopan unionin apu yleisen järjestyksen säilyttämisessä tai palauttamisessa, eri ryhmien välisen vuoropuhelun edistämisessä, sovittelussa, välityksessä ja ihmisoikeuksien rikkomisen välttämisessä voi olla vain oikein.
Tämä kaikki voi olla tehokasta tai muuttua tehokkaaksi vain, jos nopean toiminnan väline todella kykenee reagoimaan nopeasti.
Siksi tuemme erityisesti sitä, mitä komissio ehdottaa toteutuksesta, nimittäin komitologiamenetelmää, mukaan luettuna neuvoa antavaa komiteaa. Korostus sanoilla "neuvoa antava".
Komissiohan on noudattanut vuosien mittaan parlamentin tukemana muuten yhteisöllistämisajatusta. Se tarkoittaa sitä, että toimintoja siirrettiin yhteisestä ulko- ja turvallisuuspolitiikasta, siis toisesta pilarista, yhteisön pilariin.
Tätä suuntausta jatketaan tässä nopean toiminnan välinettä koskevassa ehdotuksessa.
Hyvä niin.
Tarvittavat varat on kuitenkin saatava rahoitusnäkymien otsakkeesta 4.
Kaikki kollegat tietävät kuitenkin otsakkeen "ulkoiset toimet" määrärahojen niukkuuden viimeistään kahden edellisen budjettimenettelyn ansiosta.
Kummallakin kerralla kiistelimme talousarviosta tiukimmin neuvoston kanssa sillä alueella.
Ei tarvita ennustajan lahjoja sen toteamiseen, että sama toistuu tänäkin vuonna.
Siksi pyysimme asiasta vastaavaa valiokuntaa tekemään kaksi asiaa: ensinnäkin pyytämään komissiota ja neuvostoa hahmottelemaan yhteisessä raportissa tätä alaa koskevat aikeensa, erityisesti vastuualueiden jakamisen ja toiminnan rahoittamisen aloilla, ja toiseksi lisäämään tekstin johdanto-osaan kappale, jossa sanotaan selvästi, että nopean toiminnan väline on rahoitettava rahoitusnäkymien otsakkeesta 4.
Mikäli se ei ole mahdollista, rahoitusnäkymiä on muutettava.
Lisäksi haluamme, että parlamenttia on kuultava jokaisen välineestä rahoitettavan toimen yhteydessä.
Esittelijä ja asiasta vastaava valiokunta noudattivat näitä talousarvioon liittyviä näkökohtia.
Kiitämme teitä siitä!
Arvoisa puhemies, monista Euroopan komission toimivaltuuksista on hyötyä, kun ei-sotilaallisia menetelmiä käyttäen halutaan valvoa tilanteita, jotka uhkaavat luisua käsistä.
Näitä samoja toimivaltuuksia voidaan hyödyntää väkivaltaisen konfliktin jälkeisessä vakauttamisvaiheessa, kun halutaan estää tilannetta luisumasta uudestaan käsistä.
Tavanomaisen avustushenkilöstön ohella siinä on kyse seurannasta sekä hallintohenkilöstön, kouluttajien ja poliisin panoksesta.
Kyse on hankkeista ja avustuspolitiikasta, joka kohdistuu erityisesti tietyn alueen vakauttamiseen.
Mielestämme on erittäin myönteistä, että kaikki nämä siviilivälineet yhdistetään toisiinsa nopean toiminnan välineeksi poliittisella ja organisatorisella tasolla.
Sen avulla Euroopan unioni voi ottaa nykyistä enemmän vastuuta kansainvälisestä laillisesta järjestyksestä.
Lisäksi se antaa komissiolle ja toimivaltaiselle komission jäsenelle mahdollisuuden tehdä tällä alueella selkeästi omia aloitteita ja ehdotuksia.
Esittelijän ja komission välinen vuorovaikutus on mielestämme synnyttänyt erinomaisen päätöslauselman.
Siinä on onnistuttu välttämään erityisesti turhien, päätöksentekoa hidastavien rakenteiden ylläpitäminen tai käyttöön ottaminen.
Esittelijä muistuttaa aivan oikeutetusti tätä välinettä varten tarvittavasta rahoituksesta ja asianmukaisesti koulutettua henkilöstöä sisältävästä varainhoito- ja toimeenpanoyksiköstä.
Joissakin kohdissa ryhmäni asettaa komission tekstin esittelijän tekemien tarkistusten edelle.
Pidän erittäin hyödyllisinä esimerkiksi 1 artiklan 1 kohdassa lueteltuja esimerkkejä ja tavoitteita, joihin nopean toiminnan väline soveltuu.
Mietinnössä ilmaistaan Euroopan parlamentin selkeä osallisuus politiikkaan.
Siinä puolletaan järjestelmällistä tietojenvaihtoa, mikä on aivan oikein, koska jäsenvaltioiden panos pysyy myös tulevaisuudessa pirstoutuneena.
Myös pitemmälle menevä koordinaatio ja ohjaus saattavat olla myöhemmin mahdollisia.
Virheistä oppii.
Bosnia ja Hertsegovina ja Kosovo ovat tärkeitä esimerkkejä konflikteista, joissa teimme hyvin monta virhettä, mutta myös opimme niistä vähitellen.
Nopean toiminnan väline on tältä osin valtava edistysaskel.
Toivomme luonnollisesti, että sitä tarvitaan mahdollisimman vähän, mutta se jää pelkäksi toiveeksi.
Me politiikassa tiedämme, että tällainen mahdollisuus on hyvä olla varalla täydentämässä korkea edustaja Solanan alaisuuteen kuuluvaa nopeasti mobilisoitavaa sotilaallista yksikköä.
Meidän mielestämme Euroopan unionin suurimmat mahdollisuudet tulevassa rauhanturvaamisessa ja järjestyksenpidossa perustuvat ennen kaikkea siviilitoiminnan resursseihin, mikä on luonnollisesti myös toivottavaa.
Myös me pyrimme kaikkien muiden tavoin siihen, että ei-sotilaalliset välineet otetaan käyttöön ennen sotilaallisia, mutta tässä ympäristössä meidän ei tarvitse sanoa sitä kuuluvasti. Niin epäröivästi sotilaallisiin välineisiin on tartuttu silloin, kun niitä on tarvittu.
Arvoisa puhemies, haluan aivan ensimmäiseksi onnitella kollega Newton Dunnia siitä, että hän johdatti ulkoasioiden valiokuntaa niin taitavasti mietinnön mutkikkaiden valmisteluvaiheiden läpi, kuten nyt täälläkin.
Se ilmenee myös siitä, että hänen mietintöönsä on tehty vain yksi tarkistus ennen täysistuntoa.
Meidän ryhmämme muuten puoltaa tuota tarkistusta.
Ryhmäni tukee täysin ehdotusta nopean toiminnan välineestä, jolla voidaan nopeasti irrottaa käyttöön varoja.
Se sopii selkeästi ilmaistuun tavoitteeseemme ottaa uhkaavissa konfliktitilanteissa ensimmäiseksi käyttöön siviilivälineet.
Tämä on toinen konkreettinen askel tässä asiassa nopeasti mobilisoitavia poliisivoimia koskevan vaatimuksen laatimisen jälkeen.
Odotamme jännittyneinä loppuun asti työstettyä ehdotusta kokonaispaketista, joka sisältää tärkeimmät yhteiset tavoitteet tällä alueella.
Haluamme, että unionin ei-sotilaalliset ja sotilaalliset kriisinhallintatoimet ovat keskenään tasapainossa.
Hätätilanteissa unionin pitää pystyä reagoimaan nopeasti monin erilaisin, hyvin yhteen sovitetuin välinein.
Sen takia nopean toiminnan välineelle on ehdotettu yksinkertaista menettelyä.
Komitologiaa voidaan välttää pysymällä yhteisön puitteissa.
Tosin se teoriassa rajoittaa niiden maiden määrää, joissa välinettä voidaan soveltaa, mutta käytännössä se tuskin tietää ongelmia.
Missä Euroopan unioni ei olisi aktiivinen?
Haluaisimme lisätä termin yhteisön politiikat siihen kohtaan, jossa komissio virallisesti ehdottaa välineen käyttämistä yhteisön ohjelmien toteuttamisen varmistamiseksi, minkä me ymmärrämme.
Lisäys laajentaa sovellusalaa.
Olemme ehdottaneet, että rahoituksen rajoja ei lyötäisi etukäteen lukkoon eikä ajallisia rajoja sisällytettäisi työjärjestykseen. Ehdotimme sitä siksi, että välineen tehokkuus ei kärsisi.
Nopean toiminnan välineen luonteeseen kuuluu joustavuus.
Haluaisimme pyytää komissiota ennen kaikkea tekemään alussa paljon arvioita ja raportoimaan niistä parlamentille.
Olemme lisäksi hyvin kiinnostuneita siitä, miten väline suhteutuu ECHO-ohjelmaan.
Puhumme nyt uudesta välineestä, ja voimme ottaa oppia sen alkuvaikeuksista.
Lopuksi haluaisin kysyä, voimmeko vielä myöhemmin keskustella komission jäsenen kanssa välineen käyttöön liittyvistä mahdollisista skenaarioista, sillä puhumme nyt teoreettisesti välineistä, mutta tulevaisuudessa meidän pitää puhua myös käytännön sovelluksista, ja sitä ennen olisi erittäin toivottavaa käydä keskustelu skenaariosta.
Arvoisa puhemies, muu maailma odottaa Euroopalta yhä enemmän, kun jossakin päin maailmaa asiat menevät huonosti, ja sillä on siihen täysi oikeus.
Meillä on tarvittavat resurssit ja organisaatio sekä halu auttaa hätätilanteissa, ja varsinkaan Afrikka ei voi odottaa kovin paljoa Yhdysvalloilta Bushin presidenttikaudella.
Sen takia suhtaudun hyvin myönteisesti komission ehdotukseen nopean toiminnan välineen perustamisesta sotilaallisen yksikön rinnalle ja ECHOn täydennykseksi.
Tällaiselle uudelle mekanismille on varmasti suuri tarve, jopa niin suuri, että kysyntä voi pian ylittää tarjonnan.
Mielestäni tälle vuodelle asetetut varat ovat loukkaavan pienet vakavasti otettavan nopean toiminnan välineen kehittämiseksi.
Vaikka varat myöhemmin kaksin- tai kolminkertaistettaisiin, ne olisivat naurettavan alhaiset verrattuna niihin lukuisiin toimiin, jotka voivat kuulua uuden käsitteen sovellusalaan.
Kyse on nopeasta päätöksenteosta, toimiin ryhtymisestä ja rahoituksesta.
Sen takia minä kyllä vähän ihmettelen Newton Dunnin sivumennen sanoen erinomaisessa mietinnössä lueteltuja toimia.
Vaikuttavassa luettelossa on mainittu monta sinänsä tärkeää asiaa, jotka eivät oikeastaan ole luonteeltaan kiireellisiä, kuten koulutus, vaalivalvonta ja miinanraivaus.
Voiko komission jäsen hiukan selvittää sitä, miten laajaa soveltamisalaa hän pitää mielekkäänä, kun otetaan huomioon myös rahoituksen rajallisuus.
Minua miellyttää ajatus nopean toiminnan välineestä komission vastuulla olevana ensimmäisen pilarin rakenteena.
On todella tärkeää, että parlamenttimme osallistuu siihen kokonaisvaltaisesti.
Ilmoitetaanko meille ajoissa suunnitelluista toimista?
Täällä puhutaan paljon komission jäsen Pattenin ja korkea edustaja Solanan välisistä toimivaltaongelmista ja kilpailusta. Jako sotilaallisiin ja ei-sotilaallisiin tehtäviin hallitusten ja komission kesken on paperilla hyvinkin mahdollinen, mutta käytännössä se voi kyllä varmasti joskus johtaa suuriin ongelmiin.
Voiko komission jäsen rauhoittaa meitä tässä asiassa?
Muu maailma odottaa meiltä aivan oikeutetusti myös sitä, että eurooppalainen politiikka, sotilaalliset ja ei-sotilaalliset toimet, on koordinoitu hyvin.
Arvoisa puhemies, Amsterdamin sopimuksen solmimisen jälkeen unioni on ilmoittautunut ylpeästi Euroopan kriisitilanteita sammuttavaksi palokunnaksi.
Ongelmana on vain se, että sillä ei ole edes sankoa veden ammentamiseen.
Kriisitilanteiden varalta luodun nopean toiminnan rahaston ansiosta on nyt hankittu edes sangot, ja pidän sitä erittäin hyvänä asiana.
Olisin kuitenkin toivonut myös, että palokunta hankkii letkutkin, ja kollegatkin ovat korostaneet sitä, että rahaston määrärahat eivät vastaa tarpeita, mutta letkuthan ovat tunnetusti kalliita.
Rahasto on kuitenkin edistystä, ja haluan vielä kerran viitata selvästi siihen, että se on sinänsä hyvin yksipuolinen väline, koska se koskee vain sen jälkeisiä toimia.
Paljon tärkeämpiä ovat kuitenkin sitä edeltävät toimet, ennalta ehkäisevät toimet!
Siihen eivät riitä poliisivoimat, ja siksi me odotamme myös Euroopan siviilirauhanturvajoukkojen rahoitusta, kuten parlamentti vaati päätöslauselmassaan vuonna 1999, ja pyydämme korkea edustaja Solanaa ajamaan voimakkaammin näitä asioita.
Arvoisa puhemies, ensinnäkin haluan onnitella esittelijä Newton Dunnia hänen mietinnöstään ja siitä, miten vaivattomasti valiokunta on ottanut vastaan kaikenlaisia ehdotuksia.
Komission aloite on mielestämme tärkeä.
Kuitenkin on mainittava, että GUE/NGL-ryhmässämme, vaikka tästä aiheesta ei olekaan olemassa vain yhtä näkökantaa mikä on ymmärrettävää suurin osa kannattaa tätä nopean toiminnan välinettä.
Olemme sitä mieltä, että se on tärkeää ja että sen on oltava osa Euroopan yhteisön politiikkoja ja että konfliktien ehkäisylle on annettava enemmän painoa tapana, jolla unioni voi edistää rauhaa.
Tästä syystä olisimme halunneet enemmän määrärahoja ja koordinointia sovellettavien eri ohjelmien tehokkuuden parantamiseksi sekä enemmän yhteisvastuullisuutta äärimmäisiin ja toisinaan ikävä kyllä välttämättömiin sotilastoimiin jouduttaessa, joita ei ehkä tarvita, jos aiemmat vaiheet hoidetaan hyvin.
Arvoisa puhemies, nopean toiminnan välineestä käyty keskustelu alkaa vähitellen polkea paikoillaan.
Jäsenvaltiot eivät vieläkään ole yksimielisiä tämän mekanismin sisällöstä.
Yksimielisyyteen ei kuulemma päästä aivan lähiaikoina, vaikka nopean toiminnan välineestä on erittäin vähäiset seuraukset jäsenvaltioiden antamalle rahoitukselle.
Jäsenvaltioiden ei tarvitse korottaa omia osuuksiaan unionin ulkoiseen apuun liittyville politiikoille vaan ainoastaan hyväksyä siirtymisen helpottaminen nykyisen kapasiteetin sisällä.
Hankalista neuvotteluista on käynyt taas kerran ilmi, että unionin ulkoiseen apuun liittyville politiikoille asetetut korkeat tavoitteet kariutuvat käytännössä jäsenvaltioiden vankkaan asemaan.
Maantieteellisten rajoituksien poistaminen unionin ohjelmilta ei saa johtaa siihen, että unioni alkaa mielivaltaisesti puuttua asioihin eri puolilla maailmaa.
Minua ilahduttaakin se, että ulkoasioiden valiokunnan mietinnössä tätä ehdotusta on onnistuttu konkretisoimaan.
Tässä mekanismissa on korostetusti kyse yhteisön ohjelmien puitteissa tapahtuvista toimista.
Mekanismista voi olla apua silloin, kun näiden ohjelmien toteutus vaarantuu kriisien seurauksena.
En kuitenkaan yhdy mietinnön johtopäätöksiin toisessa kohdassa.
Haluan nimittäin säilyttää komission ehdottaman kriisikomitean, toisin kuin esittelijä.
Sillä tavalla varmistamme sen, että jäsenvaltioista löytyy riittävästi tukea toimiin ryhtymistä varten.
Sen lisäksi varmistamme myös unionin ja jäsenvaltioiden toimien tarvittavan johdonmukaisuuden.
Se ei ole lainkaan vähäpätöinen seikka kaiken sen arvostelun jälkeen, jota unionin ulkoiset toimet ovat saaneet osakseen viime vuosina.
Minua epäilyttävät myös mietinnön perusteluissa tehdyt ehdotukset tämän asetuksen oikeusperustan muuttamiseksi.
308 artikla on ainoa artikla, jonka varaan tämä ehdotus voidaan perustaa.
Sen lisäksi kysyn, edistääkö 179 artiklan lisääminen tämän mekanismin nopeutta.
Parlamentin yhteispäätösmenettely vaikuttaa minusta tarpeettoman hitaalta työskentelyltä.
Sitä vastoin meidän pitää kyllä jälkikäteen voida asettaa komissio vastuuseen mekanismin käyttämisestä.
Arvoisa puhemies, ehdotus neuvoston asetukseksi nopean toiminnan välineen perustamisesta kuuluu niihin ehdotuksiin, joiden tarkoitus on aivan hyvä mutta jonka toteutus saattaa kompastua byrokraattisiin esteisiin ja kiistoihin valtuuksista ja vaikutuksesta.
Euroopan unionin rooli nopeassa toiminnassa ja konfliktien ratkaisemisessa on ollut vähäinen.
Syynä ei näytä olevan henkilöstön tai rahoituksen puute. Kyse on pikemminkin hallinnosta, erilaisten ajatusten ja toimien suunnittelusta ja koordinaatiosta.
Unionin tätä aluetta koskevaa tahdonilmaisua, jonka mukaan se aikoo olla aikaisempaa aktiivisempi konfliktien ratkaisemisessa ja väliintulossa kriiseihin, on kuitenkin pidettävä tärkeänä askeleena oikeaan suuntaan.
Tähän asti EU on pyrkinyt parantamaan kriisien koettelemien alueiden tilannetta pääasiassa rahoituksen avulla ja on tehnyt osittain hienoa työtä.
Raha ei kuitenkaan korvaa aina poliittista tahtoa ja poliittista vaikutusta.
Mikäli EU haluaa olla tulevaisuudessa tärkeä vaikuttaja, sen pitää osoittaa poliittista tahtoa puuttua asioihin sopivin välinein.
Olen täällä vain pienen valtion edustajana, mutta voin vakuuttaa teille, että juuri Itävallalla on pitkän puolueettomuuden ja sitoutumattomuuden perinteen ansiosta laaja kokemus poliittisessa sovittelussa ja väliintulossa kriiseihin ja että konfliktien osapuolet myös vastaavasti hyväksyvät sen.
Siksi juuri se on kenties alue, jolla pienten valtioiden kokemukset pitäisi ottaa EU:ssa enemmän huomioon.
Kyse ei ole niinkään valtavista määrärahoista ja laajoista järjestelyistä, vaan nopeassa toiminnassa ja konfliktien sovitteluyrityksissä on useimmiten kyse luottamuksesta, jota vastapuolet osoittavat sovittelutarjoukselle.
Juuri siinä EU on tähän asti epäonnistunut.
Ongelmamme on imagomme maailman monien kriisipesäkkeiden konfliktien osapuolten silmissä.
Sitä ei hoideta uusin osastoin ja rahoitussuunnitelmin.
Näin ollen meiltä puuttuu vielä nimenomaan vakaa aikomus ottaa kansainvälisesti entistä suurempi vastuu sovitteluista ja väliintuloista kriiseihin.
Arvoisa puhemies, toivon saavani komission jäsenen huomion, hänhän puhuu juuri jäsen Brokin kanssa.
Koko parlamentti on vaatinut komissiota ottamaan käyttöön nykyisiä tehokkaampia varainhoito- ja hallintomenettelyjä, niin että komissio voisi nopeasti antaa ulkoista apua ja toteuttaa ohjelmiaan, kuten miinanraivausta, kriisin aikana ja ihmishenkien ollessa vaarassa.
Meidän käsittääksemme tämä oli taustamotiivina komission jäsen Pattenin ehdotukselle nopean toiminnan välineestä.
Toivon, että asia on näin, ja pyydän komission jäsentä vahvistamaan asian.
Valitettavasti termiä "nopean toiminnan väline" on käytetty asiasta, joka kaikesta huolimatta on menettelyyn liittyvä asia, rahataloudellinen hallintaväline.
Se sekoitetaan helposti termiin "nopean toiminnan joukot". Nämä termit ovat menneet sekaisin joukkotiedotusvälineissä ja jopa parlamentin omissa istuntouutisissa tällä viikolla.
Ehkäpä komissio voisi selvyyden vuoksi ja sekaannusten välttämiseksi muuttaa termin vaikkapa "kiireellisen rahoituksen välineeksi".
Tuemme periaatetta sellaisena, kuin olen sen kuvannut, mutta siihen näyttää vaivihkaa päässeen pari valitettavaa elementtiä.
Väline mainitaan ensiksikin yhteisen turvallisuus- ja puolustuspolitiikan yhteydessä sen sijasta, että se esitettäisiin YUTP:n ja komission omien ensimmäisen pilarin ulkoisten toimien yhteydessä.
Olemme nyt moneen kertaan ilmaisseet huolemme EU:n sekaantumisesta sotilaallisiin asioihin, eivätkä Nizzan tapahtumat ole mitenkään vähentäneet varauksiamme.
Tämä on erillinen asia.
Komission rahataloudellista välinettä ei pidä sekoittaa näihin puolustusasioihin.
Toiseksi ehdotuksessa on poliittisen korrektiuden sävy.
Olen esimerkiksi hämmentynyt siitä ajatuksesta, että sukupuoleen perustuvan syrjinnän vastainen taistelu kuuluu kriisienhallintakategoriaan ja että se voi laukaista nopean toiminnan välineen.
Kolmanneksi meille edellistä tärkeämpi asia: esittelijä Newton Dunn on käyttänyt tilaisuutta hyväkseen ja esitellyt tarkistuksen, joka koskee yhtä hänen lempiaiheistaan eli yleisten eurooppalaisten turvallisuusjoukkojen perustamista, toisin sanoen eurooppalaisen santarmiston tai aseistetun poliisin perustamista.
Tämä on suurin syy, miksi emme voi hyväksyä tätä mietintöä.
Emme halua eurooppalaista armeijaa emmekä taatusti halua eurooppalaisia poliisivoimia.
Haluamme komission antavan ulkoista apua nykyistä tehokkaammin, ja pidämme myönteisinä siihen tähtääviä toimia.
Arvoisa puhemies, Euroopan parlamentti on aina kannattanut Euroopan unionin ei-sotilaalliseen väliintuloon liittyvien voimavarojen lisäämistä.
Olemme sen takia iloisia neuvoston ehdotuksesta ja tuemme kollegamme Newton Dunnin mietintöä, jossa esitetään luonnosta täydentäviä ehdotuksia.
Nyt on tietysti kyse ensimmäiseen pilariin kuuluvista kysymyksistä.
On kuitenkin tunnettua, että toisen pilarin puitteissa perustetaan sotilaallista nopean toiminnan välinettä, jonka avulla suoritetaan Petersbergin tehtävien kaltaisia toimia.
Näitä tehtäviä on suunniteltu toteutettavaksi kolmansissa maissa, joissa pitäisi käyttää myös ei-sotilaallista nopean toiminnan välinettä.
Mutta kuinka?
Millaisissa tapauksissa? Miten tämä suhde järjestellään?
Miten koordinaatio toimii?
Uskon siis, että olisi ollut hyödyllistä käsitellä myös tätä näkökohtaa asiakirjassa.
Parlamentin jäsenenä haluaisin lisäksi kaataa joitakin eri toimivalta-alueiden välisiä raja-aitoja, jotta Euroopan unionissa voitaisiin tehdä paremmin yhteistyötä.
Arvoisa puhemies, puolueessani tunnustetaan täysin, kuinka tärkeää kehittyneiden maiden on saada käyttöön resursseja kansainvälisiä kriisejä varten ja kuinka tärkeää on nopea ja tehokas reaktio.
Tässä yhteydessä komission ehdotus näyttää houkuttelevalta, koska se tarjoaa mekanismeja kriisitilanteita varten.
Uskomme kuitenkin, että jotta reaktiomme olisivat sekä nopeita että tehokkaita, ne pitää suunnitella, rahoittaa ja suorittaa todella kansainvälisessä mittakaavassa käyttäen hyväksi koko vapaan maailman resursseja ja kapasiteetteja, myös Yhdysvaltojen teknistä huippuosaamista ja hyvää tahtoa.
Mekanismit tämän varmistamiseksi ovat jo olemassa Yhdistyneiden Kansakuntien ja sen lukuisien elinten muodossa.
Vaikka nämä elimet eivät olekaan täydellisiä ja vaikka niissä on paljon parantamisen varaa, ne ovat olleet hyödyllisiä ja ovat lieventäneet kärsimystä.
Tulevaisuudessa paras tapa varmistua siitä, että resursseja käytetään viisaasti ja tehokkaasti, on jatkaa työskentelyä näiden elinten kautta.
Komission ehdotus on vain pyörän keksimistä uudelleen, Euroopan unionin poliittisen kunnianhimon pitämistä kärsivien ihmisten tarpeita tärkeämpänä.
Kriisissä olevat ihmiset tarvitsevat eurooppalaisten nopean toiminnan välinettä yhtä paljon kuin kala tarvitsee polkupyörää.
Meidän on hylättävä nämä suurisuuntaiset suunnitelmat ja tuettava ja kehitettävä olemassa olevia virastoja, joilla on parempi ansioluettelo kuin EU:lla tulee koskaan olemaan.
Arvoisa puhemies, tästä asiasta käytävässä keskustelussa pidän erittäin myönteisenä tänään näkemääni Ruotsin ulkoministeriön tekemää ehdotusta tavoitehakuiseksi toimintasuunnitelmaksi konfliktien ehkäisyä varten, koska meidän Euroopan unionissa on lähetettävä konfliktialueille rauhanfilosofiaa eikä pelkästään armeijoita, kuten olen sanonut aiemminkin.
Euroopan unioni on maailmanhistorian paras esimerkki konfliktien ratkaisusta, minkä usein unohdamme.
Tarkastelkaamme vaikka viime vuosisataa: sen ensimmäistä puoliskoa leimasi suurin konflikti, jonka maailma on koskaan nähnyt, eli kaksi maailmansotaa, joissa kuoli miljoonia ihmisiä.
Kuka kuitenkaan olisi arvannut, että tuon vuosisadan loppupuoliskolla nuo samat kansat yhdistyisivät Euroopan unionissa.
Kuten tiedän omasta kokemuksestani, Euroopan unionin ydinperiaatteilla voidaan ratkaista konflikteja kaikkialla, missä näitä periaatteita sovelletaan.
Eikö siksi ehdotus siitä, että Euroopan unionilla olisi osasto juuri tätä varten, olisi teidänkin mielestänne erittäin myönteinen ja järkevä?
Toisin sanoen komissiolla pitäisi olla osasto rauhaa ja sovittelua varten sekä rauhaa ja sovittelua hoitava komission jäsen, joka kävisi etukäteen konfliktialueilla ja soveltaisi siellä konfliktin ratkaisun periaatteita, erityisesti Euroopan unionin ydinperiaatteita.
Arvoisa puhemies, olen pahoillani kuullessani omalta Ison-Britannian alueeltani tulevien jäsenten sanovan tässä keskustelussa, että he aikovat vastustaa tätä mietintöä.
Olen iloinen voidessani tukea nopean toiminnan välinettä ja teen niin parlamentin kehitys- ja yhteistyövaliokunnan jäsenenä.
Nyt tällä viikolla, kun 600 ihmistä makaa kuolleena El Salvadorin maanjäristyksen jälkeen, Euroopan unionin on pystyttävä toimimaan nopeammin kuin silloin, kun tällä samalla alueella riehui Mitch-hurrikaani vuonna 1998.
Pyydän komission jäsen Pattenia loppupuheenvuorossaan ensiksikin vakuuttamaan meidät siitä, että tätä välinettä käytetään reagoimiseen kaikkialla maailmassa esiintyviin kriiseihin EU:n kehitystavoitteiden tukemiseksi eikä pelkästään Euroopan omalla takapihalla.
Toiseksi, voisiko hän kertoa meille, kuinka hän voi antaa tällaisen lupauksen, kun komissio ehdottaa vuodesta toiseen Keski- ja Itä-Euroopan maiden ja entisen Jugoslavian alueen toiminnan rahoittamista kehitysmaiden hyödyksi tarkoitettujen budjettikohtien kustannuksella.
Kolmanneksi, ottaako hän tehtäväkseen yksityiskohtaisen toiminnallisen suhteen edistämisen nopean toiminnan välineen ja ECHOn rahoittamisen välillä, ja voisiko hän selittää, miksei hän ole samalla esittänyt ehdotuksia humanitaarisen avun nopeuttamisesta osana uudistusohjelmaa, jota hän tietää meidän tukevan.
Lopuksi, voiko hän kertoa meille, onko hän samaa mieltä siitä, että kehitys on paras konfliktien ehkäisymuoto, ja sitoutua EU:n kehitysohjelman laajentamiseen, jotta tulevina vuosina ei olisi tarvetta puuttua kriiseihin?
Korea
Esityslistalla on seuraavana suulliset kysymykset:
B5-056/2000, Brok, ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan puolesta neuvostolle Korean demokraattisesta kansantasavallasta;
B5-0825/2000, Brok, ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan puolesta komissiolle Korean demokraattisesta kansantasavallasta.
Arvoisa puhemies, hyvät kollegat, sallikaa minun sanoa muutama sana ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan esittämästä suullisesta kysymyksestä, erityisesti niiden tietojen tähden, joita kollega Santer ja muut saivat Pohjois-Korean matkallaan.
Tarkoitan sitä, että Euroopan unionin on kehitettävä rooliaan siellä ja että politiikkamme ei voi rajoittua vain KEDO-ohjelman tukemiseen.
On todella valitettavaa, että nyt jo kahdeksan jäsenvaltion Pohjois-Koreaan luomien diplomaattisten suhteiden solmimisessa ei ole saatu aikaan koordinoitua menettelyä.
Mennyt vuosi oli erittäin mielenkiintoinen Korean niemimaalla, varsinkin Pohjois- ja Etelä-Korean lähentymispolitiikan ja sen mahdollistamien perhevierailujen ansiosta.
Meidän on kuitenkin ymmärrettävä, että alue on edelleen erittäin tärkeä mahdollinen kriisialue. Toisaalta nyt on syntynyt poliittinen tilaisuus kestävän rauhansopimuksen aikaansaamiseen.
Siksi on välttämätöntä, että Euroopan unioni kansainvälisenä toimijana moninapaisessa maailmassa edistää tätä kehitystä.
Meidän on tuettava politiikkaa, joka mahdollistaa demokratian ja ihmisoikeudet Pohjois-Koreassa ja auttaa näin merkittävästi Koreoiden välisen keskinäisen ymmärryksen lisääntymistä: se on johtanut presidenttien tapaamisen jälkeen siihen, että nyt puhutaan ensimmäistä kertaa taas maan yhtenäisyydestä.
Tällaiseen politiikkaan pitää liittyä myös mahdollisuus saada tarkempaa tietoa Pohjois-Korean ravintotilanteesta ja terveydenhoitojärjestelmästä sekä siitä, kuinka sopivat avustustoimet voidaan liittää poliittiseen suunnitelmaan, jotta tilanne parantuisi ja saataisiin mahdollisesti aikaan tarvittava kehitys, joka edistäisi tämän alueen rauhoittumista. Tämän alueen rauhoittuminen on nimittäin tärkeää maailmanlaajuisestikin.
Pohjois-Korea on tärkeä aseiden toimittaja maailmassa ja voisi nykyaikaisten joukkotuhoaseiden ja kantorakettien kehittyessä hyvinkin muuttua suureksi vaaraksi Aasian mantereen muille osille ja muullekin maailmalle.
Arvoisa puhemies, minusta meidän on saatava aikaan parannuksia tällaisilla aloilla, jotta aseiden leviäminen saataisiin estettyä ja maailman vakautta edistettyä.
Toivon, että tuette päätöslauselmaesitystämme ja että neuvosto ja komissio ryhtyvät Euroopan parlamentin kanssa koordinoituun yhteistyöhön, jotta oman etummekin vuoksi edistäisimme kehitystä siellä!
. (SV) Arvoisa puhemies, hyvät jäsenet, viime vuonna 25.- 27. marraskuuta Pjongjangissa pidetyssä, poliittisen vuoropuhelun osana järjestetyssä kokouksessa EU:n parlamentaarinen troikka korosti tärkeimpiä osia Korean demokraattista kansantasavaltaa koskevista Euroopan unionin toimintalinjoista - toimintalinjoista, jotka neuvosto hyväksyi 9. lokakuuta ja 20. marraskuuta pitämissään kokouksissa.
Sallikaa minun vain lyhyesti mainita kolme tärkeintä näistä toimintalinjoista.
Ensiksi kyse on unionin tuesta työlle, jonka tarkoituksena on saavuttaa kestävä rauha kahden Korean valtion välille.
Toiseksi kyse on siitä, miten tärkeää on, että Korean demokraattinen kansantasavalta suhtautuu vastuullisesti ydinaseiden ja ballististen ohjusten leviämisen estämiseen sekä lopettaa ohjusten viennin.
Kolmanneksi kyse on YK:n ihmisoikeussopimuksen kunnioittamisesta.
Kun kyse on diplomaattisten suhteiden luomisesta Korean kansantasavaltaan, neuvosto pääsi viime vuonna 20. marraskuuta yhteisymmärrykseen siitä, että asiasta kiinnostuneet osapuolet neuvottelevat keskenään ja tiedottavat neuvostolle niiden keskustelujen tuloksista, joita ne ovat käyneet Pjongjangin kanssa.
Neuvosto on useampaan kertaan pyytänyt, että Korean demokraattinen kansantasavalta noudattaisi täysin ydinsulkusopimuksen mukaisia velvoitteitaan ja lopettaisi kaiken ohjusten ja ohjusteknologian tuotannon, testaamisen ja viennin.
Unioni on myös kehottanut demokraattista kansantasavaltaa allekirjoittamaan ja ratifioimaan täydellistä ydinkoekieltoa koskevan sopimuksen.
Lisäksi unioni on ilmoittanut Korean demokraattiselle kansantasavallalle, että se odottaa konkreettisia toimia näissä kysymyksissä.
Kaikissa yhteyksissään Korean demokraattiseen kansantasavaltaan unioni on korostanut, että se on hyvin huolestunut maassa esiintyvistä vakavista ihmisoikeusrikkomuksista, poliittisten vankien lukumäärästä, kansallisen lainsäädännön puuttumisesta ja siitä, että Korean viranomaiset kieltäytyvät tekemästä yhteistyötä kansainvälisten ihmisoikeuksien säilyttämistä tukevien toimintatapojen mukaan.
Näitä kysymyksiä koskevia parannuksia on vaadittu.
Aiomme jatkossakin korostaa näiden kysymysten tärkeyttä.
Unioni pitää myönteisenä demokraattisen kansantasavallan päätöstä jatkaa vuoden 2000 aikana tekemäänsä YK:n kansalais- ja poliittisia oikeuksia koskevan yleissopimuksen mukaista raportointiaan, ja se toivoo, että maa voisi nyt aloittaa hyödyllisen ja rakentavan vuoropuhelun YK:n ihmisoikeustoimikunnan kanssa oman kertomuksensa pohjalta.
Toimista puheen ollen neuvosto on kehottanut komissiota ryhtymään käsittelemään kysymystä niistä teknisistä tukitoimista, joihin keskeiset sektorit voivat ryhtyä.
Neuvosto ja komissio tutkivat pikimmiten, millaiset toimet ovat mahdollisia, jotta Euroopan markkinat voitaisiin avata Pohjois-Korean tuotteille.
Toteuttamiskelpoisuutta koskevat tutkimukset toteutetaan keskeisimpinä pidetyillä alueilla.
Euroopan unioni pyrkii laajentamaan poliittisia neuvotteluja Korean tasavallan kanssa, jonka ponnisteluja molempien Koreoiden lähentämiseksi toisiinsa unioni tukee täysin.
Kyse on myös yhteistoiminta-alueiden päättämisestä, muun muassa silloin, kun kyse on Korean demokraattiselle kansantasavallalle myönnettävästä teknisestä tuesta ja sen kanssa tehtävästä taloudellisesta yhteistyöstä.
. (EN) Arvoisa puhemies, pidän erittäin myönteisenä tilaisuutta sanoa muutaman sanan tästä erittäin tärkeästä asiasta.
Korean niemimaan äskeiset tapahtumat ovat kaikkien eurooppalaisten mielestä erittäin mielenkiintoisia, mutta huolestuttavia, ja me osallistumme sovinnon edistämiseen Korean niemimaalla, ikään kuin autamme Pohjois-Korean hallituksen ja yhteiskunnan sisään pakkasesta.
Nämä ponnistukset heijastavat sitä, kuinka suuri Euroopan osuus on maailmanlaajuisesti, ja ne vastaavat tietyllä tavalla Japanin osuutta Balkanilla, kun se on auttanut vakauden tukemisessa.
Meillä on muita vastaavia vastuita muilla mantereilla.
Euroopan unionin äskeisiä Korean niemimaan tapahtumia koskevasta lähestymistavasta sovittiin yleisten asioiden neuvostossa 9. lokakuuta ja 20. marraskuuta viime vuonna.
Kuten olen sanonut, tällä lähestymistavalla tähdätään Korean välisen sovitteluprosessin tukemiseen, jotta saataisiin aikaan rauha ja vakaus Korean niemimaalle.
Komissio ottaa tämän lähestymistavan toimintansa perustaksi ja jatkaa apuaan Pohjois-Korealle ja harkitsee myös sen lisäämistä.
Apu on viime vuosina ollut yhteensä noin 275 miljoonaa euroa, mukaan lukien avustus Korean niemimaan energiankehitysjärjestölle (Korean Peninsula Energy Development Organisation).
Kaikkia lisäyksiä on kuitenkin verrattava Pohjois-Korean edistyksen merkkeihin alueilla, jotka huolestuttavat eniten komission jäseniä, ja tiedän, että myös parlamentin jäseniä.
Esimerkiksi ihmisoikeuksien kunnioittaminen; asesulkuasiat; väestön mahdollisuus saada ulkoista apua; kansalaisjärjestöjen paremmat toimintamahdollisuudet - tämän asian otin puheeksi Pohjois-Korean ulkoministerin kanssa Bangkokissa viime kesänä - sekä Pohjois-Korean talouden avaaminen ja sen välttämätön rakennemuutos.
Tämä lähestymistapa on esitetty Pohjois-Korean viranomaisille äskeisessä johtavien virkamiesten troikassa Pjongjangissa marraskuun lopussa.
Ymmärtääkseni yksikköni pitävät parlamenttia tässä asiassa ajan tasalla.
Parlamentti on osoittanut olevansa aktiivisesti kiinnostunut tästä asiasta jo pitkän aikaa.
Jatkamme humanitaarisen avun ja elintarvikeavun - noin 200 miljoonaa euroa vuodesta 1993 - toimittamista Pohjois-Korealle.
Komissio on juuri hyväksynyt uuden elintarviketurvaohjelman vuodelle 2000, yhteensä 20 miljoonaa euroa.
Minun on korostettava sitä, että olemme siirtyneet tavanomaisesta elintarvikeavusta rakenteelliseen elintarvikeapuun ja erityisesti tarjoamaan tuotantopanoksia ja teknistä apua maataloustuotannon parantamiseen.
Vuonna 2000 hyväksyttyjen humanitaaristen projektien toteuttaminen jatkuu pitkälle tämän vuoden kesään asti.
Humanitaarisen avun - pääasiassa lääkkeiden, veden, hygienian ja talvivaatteiden - tarjoamisen on suunniteltu jatkuvan aikaisempaa valikoivammalta pohjalta, mutta sellaisella tasolla, joka on riittävä vastaamaan todellisiin humanitaarisiin tarpeisiin.
Meillä on myös liikkumavaraa vastata kaikkeen Pohjois-Korean viranomaisten mahdolliseen edistykseen lisäämällä apua, jolla erityisesti parannetaan kaikkein haavoittuvimpien väestöryhmien osallistumista ja kansalaisjärjestöjen työolosuhteiden parantamista.
Lisäksi komissiossa harkitaan mahdollisia teknisen avun ja kaupan alan toimia, joita voitaisiin vähitellen laajentaa, jos Pohjois-Korea edistyy mainitsemillani alueilla.
Ensimmäisenä askeleena näihin toimiin kuuluu yleinen 60 prosentin, tietyissä tuoteryhmissä 50 prosentin, korotus Pohjois-Korean tekstiilikiintiöön.
Asiantuntijaryhmä lähetetään piakkoin arvioimaan tarpeita ja määrittämään ne alueet, joilla voidaan aloittaa teknisiä koehankkeita.
Niihin varmasti kuuluu ala, josta tiedän jäsen Fordin olleen kiinnostunut - eli koko Pohjois-Korean energiateollisuus, maan tulevaisuuden kannalta niin tärkeä kysymys.
Komissio harkitsee diplomaattisuhteiden oikea-aikaista solmimista tiiviissä koordinaatiossa jäsenvaltioiden kanssa.
Lopuksi Nobelin palkinnon voittaja presidentti Kim Dae Jung on ollut hänelle tyypillisesti selvästi kaukonäköinen niissä pyrkimyksissä, joita hän on tehnyt sovinnon edistämiseksi niemimaalla.
Yhtä selvästi presidentti Kim Dae Jung on ollut erittäin realistinen siinä, mitä on mahdollista saada aikaan lyhyellä aikavälillä.
En usko, että hänen vauhtia ja kehitystä koskevat vaatimuksensa ovat kohtuuttomia.
On tärkeää suunnata katse eteenpäin ja kulkea samaan suuntaan.
Meidän pitää ottaa oppia presidentti Kim Dae Jungista, joka on yksi meidän aikamme suurista valtiomiehistä.
Toivon, että hänen kannustuksellaan Euroopan unioni antaa edelleen panoksensa siihen, että Korean niemimaa, koko alue ja todellakin koko maailma saa nauttia rauhasta ja menestyksestä.
Jos jatkamme Pohjois-Korean eristämistä tai jos Pohjois-Korea on myöhemminkin valmis olemaan eristyksissä, seuraukset ovat liian synkät ajateltaviksi.
Arvoisa puhemies, Pohjois-Koreaa koskevalla päätöslauselmalla, josta parlamentti valmistautuu äänestämään, on ensiarvoinen poliittinen merkitys.
Euroopan parlamentti ei näin ainoastaan itse määrittele omaa suhtautumistaan Korean niemimaan pohjoiseen osaan, vaan uudet suuntaviivat tälle suhtautumiselle määritellään myös kaikkia unionin toimielimiä varten.
Tilapäisen valtuuskunnan puheenjohtajana tämän valtuuskunnan Pohjois-Korean vierailun innoittamanahan päätöslauselma on laadittu haluaisin kertoa teille kolmesta perusluonteisesta seikasta.
Ensimmäinen koskee uuden aikakauden alkua kummankin Korean kahdenvälisissä suhteissa, mitä presidentti Kim Dae Jungin ns. "päivänpaiste" eli lähentymispolitiikka ilmentää. Hänhän teki ensimmäisen selvän eleen käydessään historiallisella vierailulla Pjongjangissa kesäkuussa 2000.
Euroopan velvollisuutena on tukea koko Korean kansan sekä niemimaan poliittisten johtajien ponnisteluja, jotta saavutettaisiin vakaus ja kestävä rauha Koreassa.
Juuri tätä taustaa vasten meidän on tarkasteltava Korean politiikkamme ja määriteltävä sen toteutuksen osatekijät.
Toiseksi sanoisin, että Korea on viimeinen muurin erottama kansakunta maailmassa.
Saksan ja Jemenin jälkeen Koreankin tukevaisuudennäkymiin kuuluu tällä hetkellä yhteistyö sisäisen muurin murtamiseksi.
Euroopan, jota kumpikin Korean valtio on pyytänyt mukaan määrittelemään uudelleen niemimaan taloudellisia ja poliittisia suhteita, on otettava tämä haaste vastaan ja johdatettava korealaiset yhdentymisen tielle pitkän ja ankaran kahtiajakautumisvaiheen jälkeen.
Esimerkkinä voitaisiin tässä yhteydessä pitää Euroopan mallia rajoista vapaan alueen asteittaisesta luomisesta.
Vielä kerran sanottakoon, että meidän poliittisella vastuullamme on antaa kaikki mahdollinen apu hitaasti historiallisesta kahtiajaosta toipuvalle Korealle .
Lopuksi haluaisin kertoa teille erityisesti Pohjois-Koreaan liittyvänä, että vastakkainasettelut ja eristäytyminen on jätettävä lopullisesti menneisyyteen.
Pohjois-Korean johtajat näyttävät olevan valmiita avoimuuteen ja vuoropuheluun Etelä-Korean, Yhdysvaltojen, Euroopan ja Japanin kanssa, ja vaikka kyse ei ole siitä, että heitä arvioitaisiin todella tekojen mukaan, olen silti vakuuttunut siitä, että unionin vuoropuhelupolitiikan, hallitun ja kriittisen vuoropuhelun avulla voidaan merkittävästi edistää muutoksia Korean kansantasavallassa, mistä koko maailman hyötyy.
Arvoisa puhemies, voinen sanoa, että olemme edistyneet valtavasti kolmena viime vuonna suhteissamme Pohjois-Koreaan.
Meillä on nyt ollut kolme parlamenttien välisten valtuuskuntien kokousta, ja päätöslauselmassa kehotetaan korealaisia tulemaan uudestaan tänne jatkamaan vuoropuhelua.
Olemme nähneet Euroopan komission edistyvän siitä, ettei se edes puhunut pohjoiskorealaisten kanssa siihen, että Pjongjangissa on ECHOn edustaja. Lisäksi olemme edistyneet siitä, että vain viidellä jäsenvaltiolla oli diplomaattisuhteet Pohjois-Koreaan siihen, että nyt käsittääkseni 13 jäsenvaltiolla on suhteet.
Haluaisin kovasti, että myös Euroopan yhteisö vakiinnuttaisi diplomaattisuhteet Pohjois-Koreaan.
Annamme rahaa Korean niemimaan kehitysjärjestö-hankkeelle, kuten komission jäsen Patten sanoi, annamme humanitaarista apua ja elintarvikeapua ja toivomme voivamme antaa muutakin rakenneapua, yhteensä 275 miljoonaa euroa.
On hullua tehdä näin, jos ei voi käydä poliittista vuoropuhelua.
Tarvitsemme ihmisoikeuksia koskevaa vuoropuhelua, tarvitsemme aseiden myyntiä koskevaa vuoropuhelua ja tarvitsemme talouskehitystä koskevaa vuoropuhelua.
Totuus on, että Neuvostoliiton romahtaminen, menneisyyden stahanovilaisen raskaan teollisuuden epäonnistunut muuttaminen uudeksi kevyeksi teollisuudeksi sekä sarja luonnonkatastrofeja aiheuttivat sen, että talous on täydellisessä kriisissä.
Tarkkailijat ennustavat, että tästä johtuva elintarvikekriisi on johtanut 3 miljoonan pohjoiskorealaisen, mikä tarkoittaa kahdeksasosaa koko kansasta, ennenaikaiseen kuolemaan.
Nykyään heidän ainoat vientituotteensa ovat raaka-aineet ja sotilaalliset aseet.
Jos me voimme löytää ratkaisun, voimme auttaa Pohjois-Korean kansaa auttamaan itseään antamalla elintarvikeapua ja auttamalla maatalouden, kaivosteollisuuden ja muiden kuin ydinenergiaprojektien uudelleen aloittamisessa ja rakentamisessa.
Jos lisäksi osallistumme sotilaallisten varusteiden vientipakon poistamiseen, voimme pakottaa kohta aloittavan Bushin hallinnon harkitsemaan uudelleen sen nähtävästi sokeaa sitoutumista kansalliseen ohjuspuolustukseen, joka on uhka maailmanrauhalle ja vakaudelle.
Haluaisin onnitella Etelä-Korean presidenttiä Kim Dae Jungia hänen sitoutumisestaan myönteiseen politiikkaan (sunshine policy), mikä sallii Koreoiden välisten suhteiden normalisoinnin. Pidän myönteisenä Kim Jong Ilin myönteistä reaktiota.
Vuoropuhelu on tapa edistyä tässä asiassa.
Euroopan on meneteltävä näin siksi, että se on Etelä-Korean tämänhetkinen politiikka ja myös siksi, että se on oikea tapa edistyä asiassa.
Meidän etumme on se, ettemme ole Japani tai Yhdysvallat. Me voimme toimia vilpittöminä välittäjinä tällä maailman vaarallisimmalla alueella.
Arvoisa puhemies, toiveet kesäkuisesta huippukokouksesta kahden Kimin pohjoisen ja etelän välillä näyttävät jäävän toteutumatta, ja optimismi on katoamassa.
Pohjois-Korea pitää vaivalloisesti kiinni niistä vähäisistä pääosin symbolisista sitoumuksistaan, joita se on omaksunut sotilaallisella kentällä,1950-luvulla erilleen joutuneiden perheiden yhdistäminen viivästyy, eikä näytä toteutuvan Kim Jong Ilin Souliin suuntautuva paluuvierailu, joka oli suunniteltu tämän vuoden kevääksi, eikä sen toteutumisajankohdasta ole tietoa eikä myöskään siitä, toteutuuko se ylipäänsä.
Presidentti Clintonin päätös luopua Pohjois-Korean matkasta, jota hän kuitenkin toivoi voidakseen saattaa presidenttikautensa päätökseen historiallisella valtiovierailulla, saattaa nyt merkitä pitkää taukoa tuon maan avautumisprosessissa kohti muita maita.
Kaikesta tästä huolimatta korviini kantautuu myönteisiä mielipiteitä, ja huomaan, että Euroopan maat ryhtyvän toimiin kukin tahollaan ja milloin sattuu jäsen Brok puhui asiasta hetki sitten ja kiiruhtavat tunnustamaan Pjongjangin stalinistisen järjestelmän ja sulkevat silmänsä siltä, mitä maan sisällä tapahtuu, eli räikeiltä ihmisoikeusrikkomuksilta.
Niinpä haluan sanoa: edistetään toki kahden Korean lähentymistä; autetaan toki pohjoiskorealaisia, jotta he välttyisivät kuolemasta nälkään hetki sitten kollega Ford puhui tästä asiasta mutta meidän on samalla syytä määrätä tiukat ehdot varmistaaksemme, että avustukset menevät todellakin niiden tarpeessa oleville eikä sellaisen vainoharhaisen ja ennalta arvaamattoman järjestelmän tukemiseen, joka on tottunut turvautumaan kostoon, jossa käytetään ydinvoimaa ja ohjuksia oman selviytymisen varmistamiseksi.
. (SV) Arvoisa puhemies, pyydän saada kiittää arvoisia jäseniä niistä arvokkaista puheenvuoroista, joita he ovat käyttäneet tämän keskustelun aikana, jossa on käsitelty unionin ja Korean demokraattisen kansantasavallan suhdetta koskevaa tärkeää kysymystä.
Sallikaa minun tehdä lopuksi muutamia lyhyitä huomioita.
On ilahduttavaa, että unionissa on nyt sovittu siitä, että yritämme paremmin koordinoida kysymystä, joka koskee diplomaattisuhteiden solmimista Korean demokraattisen kansantasavallan kanssa.
Osalla unionin jäsenvaltioista, kotimaani mukaan luettuna, on koko ajan ollut diplomaattiset suhteet Korean demokraattiseen kansantasavaltaan, toiset jäsenvaltiot ovat äskettäin päättäneet solmia tällaiset suhteet, ja yksi ryhmä odottaa vielä näiden suhteiden solmimista koskevan päätöksen tekemistä.
Minä itse luulen, että diplomaattisella läsnäololla on merkittävä vaikutus.
20 vuotta sitten minulla itselläni oli mahdollisuus työskennellä Pjongjangissa, ja minä tiedän, millaista on joutua suoraan tekemisiin tämän maan todellisuuden kanssa.
Haluan myös muistuttaa siitä lausunnosta, jonka Etelä-Korean presidentti Kim Dae Jung Tukholmassa vieraillessaan antoi siinä yhteydessä, kun hän vastaanotti Nobelin rauhanpalkinnon Oslossa.
Hän esitti silloin julkisen vetoomuksen, jotta Euroopan unioni kiinnittäisi enemmän huomiota Korean niemimaan tilanteeseen.
Mielestäni meidän on suhtauduttava vakavasti hänen vetoomukseensa.
Meidän on oikean tilaisuuden tullen oltava myös valmiita vastaamaan tällaisiin vetoomuksiin.
On tärkeää, että olemme unionissa yhtä mieltä siitä, mitä meidän pitää tehdä, kun otamme kantaa tällaisiin toimiin.
Meillä pitää olla yksimielinen käsitys siitä, onko meillä todennäköisiä mahdollisuuksia edistyä toimissamme, ja tietenkin on myös tärkeää, että Korean demokraattisen kansantasavallan olot ovat sellaiset, että on mielekästä ryhtyä toimiin.
Arvoisa ministeri, kiitän teitä.
Ilmoitan vastaanottaneeni yhden päätöslauselmaesityksen, joka on jätetty käsiteltäväksi työjärjestyksen 42 artiklan 5 kohdan mukaisesti.
Julistan keskustelun päättyneeksi.
Äänestys toimitetaan klo 12.00.
Ehdotan teille, että keskeytämme istunnon.
Jatkamme istuntoa klo 12.00 äänestysten alkaessa.
(Istunto keskeytettiin klo 11.45, ja sitä jatkettiin klo 12.00.)
ÄÄNESTYKSET
Arvoisa puhemies, ryhmämmehän ei kannattanut Sjöstedtin mietintöä valiokunnassa. Kannattaisimme sitä, mikäli tarkistusehdotukset 5 ja 6 hyväksyttäisiin.
Olemme keskustelleen asiasta muiden ryhmien kanssa. Tarkistusehdotuksen 5 kuten kuulin muutkin ryhmät olisivat valmiita hyväksymään, mikäli siihen tehtäisiin kaksi kielellistä korjausta.
Ensimmäinen korjaus koskee käännöstä saksasta englantiin.
Saksankielisessä tekstissä sanotaan "fordert eine Überprüfung der FFH-Richtlinie" (vaatii luontotyyppidirektiivin (täytäntöönpanon) valvontaa). Se käännettiin englanniksi väärin sanalla review.
Se pitäisi kääntää sanalla examination. Tämä on siis vain kielellinen korjaus.
Toinen muutos olisi itse asiassa suullinen tarkistusehdotus.
Pyydämme tarkistusehdotuksen 5 sanan "oikeusvarmuuden" korvaamista sanalla "selkeyden". Englanninkielisessä ei pitäisi sitten vastaavasti olla legal certainty vaan clarification.
Pyydän teitä ottamaan huomioon tämän suullisen tarkistusehdotuksen ja äänestyttämään tarkistuksesta 5 sen mukaisesti muutettuna.
. (SV) Arvoisa puhemies, olen valmis tukemaan niitä tarkistuksia, joita juuri ehdotettiin tarkistukseen 5, koska nämä ehdotetut tarkistukset parantavat huomattavasti alkuperäistä ehdotusta.
Kehotan siis jäseniä hyväksymään jäsen Liesen PPE-ryhmän puolesta esittämät suulliset tarkistukset.
(Parlamentti hyväksyi päätöslauselman.)
Ympäristöasioiden, kansanterveyden ja kuluttajapolitiikan valiokunnan mietintö (A5-0379/2000) polykloorattujen bifenyylien ja polykloorattujen terfenyylien (PCB/PCT) käsittelystä annetun direktiivin 96/59/ETY täytäntöönpanosta (2000/2112(INI)) (esittelijä: Bowe).
(Parlamentti hyväksyi päätöslauselman.)
Cunha esitteli laatimansa kalatalousvaliokunnan mietinnön (A5-0367/2000) ehdotuksesta neuvoston päätökseksi Guinea-Bissaulle kalastuksen alalla annettavan taloudellisen tuen myöntämistä koskevista yksityiskohtaisista säännöistä (8263/2000 - C5-0361/2000 - 1998/0355(CNS)).
(Parlamentti hyväksyi lainsäädäntöpäätöslauselman.)
Van den Bos esitteli laatimansa kehitysyhteistyövaliokunnan mietinnön (A5-0360/2000) ehdotuksesta neuvoston päätökseksi Euroopan yhteisön ja Bangladeshin kansantasavallan välisen yhteistyösopimuksen tekemisestä (7595/1/1999 - KOM(1999) 155 - C5-0356/2000 - 1999/0086(CNS)).
(Parlamentti hyväksyi lainsäädäntöpäätöslauselman.)
Newton Dunn esitteli laatimansa ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietinnön (A5-0392/2000) ehdotuksesta neuvoston asetukseksi nopean toiminnan välineen perustamisesta (KOM(2000) 119 - C5-0272/2000 - 2000/0081(CNS)).
Ennen äänestystä
. (EN) Arvoisa puhemies, haluan ehdottaa suullisesti teknistä tarkistusta tarkistukseen 28.
Olen pahoillani, etten huomannut tätä teknistä seikkaa valiokunnassa.
Tällä hetkellä tarkistus 28 kuuluu: "Yhteisö vahvistaa vuosittain yleisen ylärajan tässä asetuksessa säädettyjen toimien rahoitukselle."
Kuten komission jäsen Patten huomautti keskustelussa, kyseessä ei ole "yhteisö", joka vahvistaa talousarvion ylärajan vaan budjettivallan käyttäjä.
Haluaisin ehdottaa suullisesti, että poistammen sanan "yhteisö" ja lisäämme sen tilalle sanat "budjettivallan käyttäjä" niin, että tarkistus kuuluisi nyt "Budjettivallan käyttäjä vahvistaa vuosittain yleisen ylärajan tässä asetuksessa säädettyjen toimien rahoitukselle."
(Parlamentti hyväksyi lainsäädäntöpäätöslauselman.)
Oomen-Ruijten esitteli laatimansa työllisyys- ja sosiaalivaliokunnan mietinnön (A5-0338/2000) rajatyöntekijöiden tilanteesta (2000/2010(INI)).
2 kohdan jälkeen
Arvoisa puhemies, haluan korjata ilmeisen kirjoitusvirheen suullisella tarkistuksella.
Asiani on seuraava: sanan "työssäkäyntimaan" edestä puuttuvat sanat "asuin- tai". En tietenkään voi tehdä valintaa komission puolesta, sen pitää tehdä se itse.
Mutta haluan lisätä kaksi kertaa sanat "asuin- tai".
Ennen tarkistusta 6
Arvoisa puhemies, esittelijä Oomen-Ruijtenin kanssa on sovittu siitä, että päästyämme 6 kohdan tarkistukseen 2, tarkistusta 2 pidetään lisäyksenä alkuperäiseen kohtaan.
Se merkitsee siis sitä, että jos tarkistus 2 hyväksytään, niin meidän pitää äänestää vielä myös alkuperäisestä kohdasta.
.
(NL) Arvoisa puhemies, siinä mielessä, että äänestämme ensin tarkistuksesta 6 ja sitten alkuperäisestä 2 kohdasta. Sillä tavalla se on johdonmukaisempaa.
Tarkistuksesta 6 suoritetun äänestyksen jälkeen
Arvoisa puhemies, haluaisin nyt, että äänestäisimme kuitenkin vielä 6 kohdasta.
6 kohdasta suoritetun äänestyksen jälkeen
Arvoisa puhemies, mainitsitte, että olin allekirjoittanut tuon esityksen liberaalien ryhmän puolesta.
Haluan tehdä täysin selväksi sen, että se on erehdys. Jos se ei ole erehdys, se on liberaalipuolueen likaisten temppujen osaston pahansuopa kepponen.
Minä synnyin konservatiiviksi ja uskon, että myös kuolen konservatiivina.
(Suosionosoituksia)
Meillä ei ollut siitä epäilystäkään.
Kyse on yksiköiden tekemästä virheestä.
Arvoisa puhemies, haluaisin tehdä yhtä selväksi sen, että vaikka etunimeni on Bertel, minusta ei ole tullut lordia.
(Parlamentti hyväksyi päätöslauselman.)
Ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan päätöslauselmaesitys Euroopan unionin ja Korean demokraattisen kansantasavallan suhteista (B5-0037/2001).
(Parlamentti hyväksyi päätöslauselman.)
ÄÄNESTYSSELITYKSET- Sjöstedtin mietintö (A5-0387/2000)
.
Jonas Sjöstedtin GUE/NGL-ryhmän puolesta esittelemä mietintö luontotyyppien suojelusta Euroopassa on meistä erityisen tärkeä asia varsinkin Ranskassa, joka on tosiaankin yksi niistä maista, joissa luontotyyppien suojelusta yli kahdeksan vuotta sitten annettu direktiivi, luonnonvaraisten lintujen suojelusta yli 20 vuotta sitten annettu direktiivi sekä Natura 2000 -verkon perustaminen ovat viivästyneet eniten, jopa siinä määrin, että asia on suorastaan kyseenalaistettu.
Eli, mitä enemmän aikaa kuluu ja (puoli)luonnonvaraisia ympäristöjä tuhotaan, sitä vaikeampi on suojella ekosysteemien monimuotoisuutta ja lajirikkautta tai palauttaa ne ennalleen.
Luonnon monimuotoisuuden (eli ekosysteemien monimuotoisuuden) säilyttäminen ja lisääminen ei ole missään nimessä "marginaalinen" aihe, vaan kyseessä on ensiarvoisen tärkeä poliittinen kysymys, jolla on siis maailmanlaajuisesti merkittäviä vaikutuksia elinoloihimme (myös ilmastonmuutokseen).
Ei ole kyse sellaisten "reservaattien" perustamisesta, joissa lajeja suojeltaisiin kuin museoissa, vaan näiden huolien sisällyttämisestä yhteisön ja jäsenvaltioiden kaikkiin politiikkoihin.
Luontotyyppien ja luonnonvaraisten lintujen suojelusta annetut direktiivit on pantava nyt nopeasti, kaikkialla ja tehokkaasti täytäntöön.
.
(NL) VU&ID-ryhmän Euroopan parlamentin jäsenet Nelly Maes ja Bart Staes eivät tue ELDR- ja PPE-ryhmän jättämiä tarkistuksia luontotyyppien suojelua käsittelevään direktiiviin.
Mielestämme näillä tarkistuksilla yritetään kaivaa maata nykyisen luontotyyppien suojelua käsittelevän direktiivin alta.
VU&ID-ryhmän Euroopan parlamentin jäsenet muistuttavat, että nykyinen direktiivi luontotyyppien suojelusta antaa viranomaisille riittävät mahdollisuudet ryhtyä toimiin silloin, kun nykyisten hankkeiden toteuttaminen tarjoaa mahdollisuudet ryhtyä toimiin ja kun luontotyyppien suojelua koskevat määräykset estävät nykyisten hankkeiden toteutuksen.
Direktiivin 92/43/ETY 6 artiklassa, 4 kohdassahan sanotaan: "Jos suunnitelma tai hanke on alueelle aiheutuvien vaikutusten arvioinnin kielteisestä tuloksesta huolimatta ja vaihtoehtoisten ratkaisujen puuttuessa kuitenkin toteutettava erittäin tärkeän yleisen edun kannalta pakottavista syistä, mukaan lukien sosiaaliset tai taloudelliset syyt, jäsenvaltion on toteutettava kaikki tarvittavat korvaavat toimenpiteet sen varmistamiseksi, että Natura 2000:n yleinen kokonaisuus säilyy yhtenäisenä.
Jäsenvaltion on ilmoitettava komissiolle toteutetut korvaavat toimenpiteet."
VU&ID-ryhmän Euroopan parlamentin jäsenet ovat jättäneet komissiolle parlamentin esittämän kysymyksen, jossa komissiota pyydetään antamaan yhteenveto kaikista ilmoituksista, jotka komissio on saanut tällä alalla direktiivin voimaantulon jälkeen.
. (FR) Kannatan täysin eri luontotyypeistä annettua direktiiviä ja sille asetettuja tavoitteita unionin maiden merkittävien tai uhanalaisten luonnonvarojen suojelusta.
Nämä luonnonvarat ja niiden biologinen ja geneettinen monimuotoisuus ovat yksi planeettamme arvokkaimmista pääomista, ja meidän on siis huolehdittava niiden suojelemisesta, lisääntymisestä ja välittymisestä tuleville sukupolville.
Silti äänestin Sjöstedtin mietintöä vastaan olennaisesti kahdesta syystä.
Ensimmäinen on se, että mietinnössä harjoitetaan anteeksiantamatonta kiristystä unionin maillemme osoittamien määrärahojen avulla sitomalla ne 11 artiklan nojalla luontotyyppien suojelusta annetun direktiivin noudattamiseen sen nykymuodossa.
Jos kyse olisi ollut vain siitä, että valvotaan, ettei unionin varoilla rahoiteta näiden merkittävien ekosysteemien kannalta tuhoisia hankkeita, olisin hyväksynyt asian ja äänestänyt puolesta, mutta on mahdotonta hyväksyä ja ennenkuulumatonta, että yksi unionin politiikka sidotaan toisen politiikan noudattamiseen ja että ympäristövelvoitteet menevät esimerkiksi sosiaalisten velvoitteiden edelle.
Toinen syy on siinä, että tässä päätöslauselmassa ei täsmennetä "häiritsevyyden" käsitettä ja sitä oikeudellista puolta, johon liittyvänä valmisteluvaiheen epämääräisyydet saattavat johtaa siihen, että tuomiovallan edustajien keskuudessa alkaa uudelleen "metsästyssota", jonka vuoksi kansanomaisia ja perinteisiä metsästysmuotoja aletaan kieltää, kun luonnonvaraisista linnuista annettu direktiivi ja valtioiden toissijainen oikeus antavat siihen mahdollisuuden.
Nimenomaan siksi, että unioni ylläpitää tieten tahtoen tätä tulkintaongelmaa, monien maiden on vaikea julkistaa luetteloja Natura 2000 -alueista ja vaikea soveltaa rauhallisin mielin omien maanviljelijöiden vastustamatta luontotyyppien suojelusta annettua direktiiviä, jonka kohdalla kaikki voivat yksimielisesti tunnustaa tavoitteiden tavoiteltavuuden.
Cunhan mietintö (A5-0367/2000)
Arvoisa puhemies, olin viime kesänä lomalla Guinea-Bissaussa, ja tapani mukaan vaihdoin muutaman sanan paikallisen eläkkeellä olevan vanhuksen kanssa, tai korjaan, oikeastaan Guinea-Bissaulla asuvan kalastajan kanssa, joka olisi hyvin mielellään halunnut päästä eläkkeelle.
Kun hän sai tietää, että olen Italiassa eläkeläispuolueen edustaja, hän surkutteli tilannettaan minulle, ja sanoi, että hän käy merellä kalastamassa, että hän tekee työtä aina, kun se on mahdollista ja että hänkin haluaisi tehdä monta päivää työtä voidakseen saada eläkettä.
Hän sanoi, että valitettavasti Euroopan unionin kalastusalukset tulevat heidän merialueilleen kalastamaan, joten hän ei pysty tekemään riittävästi töitä saadakseen eläkettä, eikä hän koskaan edes näe Euroopan unionin rahoitusavustuksia, jotka päätyvät Guinea-Bissaun hallitukselle, joka ei anna hänelle yhtään mitään.
Tästä syystä äänestin tämän mietinnön puolesta, mutta sillä ehdolla, että tulevaisuudessa tilanne paranee.
. (FR) Tässä mietinnössä ja siihen tehdyissä tarkistuksissa käsitellään Guinea-Bissaulle kalastuksen alalla annettavaa taloudellista tukea.
Äänestimme mietinnön ja tarkistuksen puolesta solidaarisuudesta väestöä, varsinkin maan kalastajia kohtaan, mutta kuitenkin varsin varauksellisesti.
Ensinnäkin siksi, että Euroopan unionin kolmansien maiden kanssa solmimien kalastussopimusten tarkoituksena - tämä sanotaan suoraan joissakin muissa mietinnöissä on säästää unionin omia kalavaroja ja sen seurauksena lisätä kalojen pyyntiä muiden maiden merillä.
Toiseksi siksi, ettemme tiedä, kuinka tämä tuki käytetään ja mihin se tarkasti ottaen päätyy.
Todellakin valitettavan usein tämä apu on ainoastaan näihin maihin investoiville eurooppalaisille yrityksille tosiasiallisesti myönnettyjä hyvityksiä.
Toisaalta paikalliset johtajat käyttävät usein näitä tukia myös omiin tarkoituksiinsa.
Tästä huolimatta näitä rahoja, joiden tarkoituksena on auttaa paikallista väestöä, ei loppujen lopuksi kuitenkaan käytetä niin huonosti siellä päässä verrattuna niihin rahoihin, jotka annetaan täällä päässä suurille työnantajille, jotka irtisanovat työntekijöitään.
Van den Bosin mietintö (A5-0360/2000)
Arvoisa puhemies, viime kesänä sen jälkeen, kun olin viettänyt kaksi viikkoa Guinea-Bissaussa, matkustin Bangladeshiin, jonne en jäänyt pitkään, koska se ei ole kovin rikas valtio.
Sielläkin menin jututtamaan vanhusta, joka kuultuaan, että olen Italiassa eläkeläisten puolueen edustaja kysyi minulta, mitä eläke tarkoittaa.
Arvoisa puhemies, Bangladeshissa ihmiset ovat valitettavasti niin vähäosaisia, että he eivät edes tiedä, mitä sana "eläke" merkitsee.
Niinpä tuumin itsekseni: "Kun Van den Bosin asiakirjasta toimitetaan äänestys, muistapa Fatuzzo äänestää mietinnön puolesta, mutta muista myös, että olisi hyvä valvoa ja tarkistaa, että ne avustukset, jotka tämän sopimuksen myötä annetaan Bangladeshin kansalle, ovat myös sitä varten, että jotkut eläkeläiset saisivat valtion eläkettä."
. (FR) Kehitysyhteistyövaliokunta on tyytyväinen siihen, että Bangladeshin vientisektori on kasvanut kolminkertaisesti maan kotimaiseen tuotantoon verrattuna.
Kuitenkin voitaisiin sanoa, että vienti koskettaa ainoastaan maahan asettuneita suuria enimmäkseen länsimaisia yrityksiä.
Jos on totta, että nämä yhtiöt rikastuvat käyttämällä hyväkseen maan alipalkattuja työntekijöitä, lapset mukaan luettuina, tällaisen avulla Bangladesh ei pääse eroon alikehittyneisyydestä eikä työtätekevä väestö kurjuudesta.
Mietinnössä tästä puhutaan "yksityissektorin tehokkuuden ja kilpailukyvyn lisäämisenä" maailmanmarkkinoilla.
Tässä kohdin viitataan selvästi niihin, joiden hyödyksi ne infrastruktuurien pullonkaulat pyritään poistamaan, joilla tarkoitetaan "liikenne- ja energiainfrastruktuureja", tai niihin, joiden hyväksi "rahoitusjärjestelmä saatetaan tehokkaaksi" tai "luodaan avoin ja vastuullinen institutionaalinen ympäristö", joka on kiertoilmaisu sille, että vastustetaan sitä, mikä on vallitsevan korruption vuoksi häiriöksi länsimaisille sijoittajille.
Näillä ehdoilla unionin rahoituksen myöntämistä koskevan ehdotuksen tarkoituksena on pääasiallisesti Bangladeshin valtion puutteiden paikkailu ja se, että unionin toimielimet ottavat hoidettavakseen kulut siitä infrastruktuurien parantamisesta, joka on suuryritysten kannalta tarpeen, jotta ne voivat tehdä mahdollisimman paljon voittoa planeetan kaikkein köyhimpiin kuuluvien ihmisten kustannuksella.
Arvoisa puhemies, äänestin kyllä tarkistusta 9 vastaan, jossa ehdotetaan yleisten eurooppalaisten turvallisuusjoukkojen perustamista.
Äänestin kuitenkin koko mietinnön puolesta, koska mielestäni on hyvä asia, että Euroopan parlamentti jälleen kerran toteaa, että EU:n pitää keskittyä ei-sotilaallisiin kriisinhallintatoimiin.
Tämä on tärkeä toteamus, jota ei voi toistaa riittävän usein.
Sen vuoksi totean, että ainakin perusteluissa mainitaan Euroopan parlamentin yksimielinen suositus siviilirauhanturvajoukkojen perustamisesta.
Minusta on hyvä, että tämä asia toistetaan.
Tätäkään ei voi toistaa riittävän usein.
Valitettavasti puheenjohtajavaltiot Suomi, Portugali ja Ranska suhtautuivat välinpitämättömästi Euroopan parlamentin yksimieliseen suositukseen.
Sen vuoksi olen sitä mieltä, että puheenjohtajavaltio Ruotsilla olisi nyt loistava tilaisuus tehdä aloite tässä asiassa.
Minulla on useaan otteeseen ollut mahdollisuus esittää tämä asia suoraan ulkoministeri Lindhille ja pääministeri Perssonille.
Valitettavasti näyttää kuitenkin siltä, että Ruotsin hallitus ei ole oikein ymmärtänyt, mitä siviilirauhanturvajoukot merkitsevät, vaan se luulee, että muut käynnissä olevat toimet vastaavat siviilirauhanturvajoukkoja.
On valitettavaa, että mietintöön ei haluta paneutua kunnolla ja että Euroopan parlamentin näkökantoja ei kunnioiteta ja että asialle ei ylipäänsä tehdä mitään.
Toivon, että tämä on minun ja Ruotsin hallituksen välinen väärinkäsitys.
Väärinkäsityksiähän voi syntyä, vaikka olemmekin keskustelleet tästä asiasta useaan otteeseen.
Haluan sen vuoksi käyttää tilaisuutta hyväkseni ja vielä kerran suunnata kehotuksen Ruotsin hallitukselle.
Neuvoston puheenjohtajana meidän pitää, jos todellakin olemme vakavasti sitä mieltä, että EU:n ei pidä olla sotilaallinen suurvalta vaan rauhantekijä, huolehtia välittömästi siitä, että siviilirauhanturvajoukkoja koskeva aloite tehdään Euroopan parlamentin suosituksen mukaan.
Arvoisa puhemies, mikä on nopean toiminnan väline?
Mietin asiaa itsekseni, kun menin sairaalaan laitattamaan itselleni kipsin, ja näin, että kun lääkärit kopauttivat refleksivasaralla erään sairaan polvea, jalka pongahti välittömästi ylös.
Mutta sitten, kun tutkin tämänaamuisia asiakirjoja, huomasin, että nopean toiminnan väline onkin tärkeä rahoitusväline, tärkeä aloite, jotta Eurooppa pystyisi välittömästi ja nopeasti ryhtymään toimiin rauhan saavuttamiseksi siellä, missä rauha on vaarassa rikkoutua.
Sitoumus on ihailtava, ja siksi äänestin mietinnön puolesta, mutta mielestäni tämä sitoumus on paljon suurempi kuin mitä kykenemme tekemään nyt, kun meillä ei vielä ole todellista yhtenäistä Eurooppaa.
. (DA) Olemme äänestäneet mietinnön puolesta, koska ei-sotilaalliseen kriisinhallintaan liittyvät pyrkimykset ovat oikeita.
Korostamme kuitenkin samalla, että - toivottavia - ei-sotilaallisia toimia on käytännössä mahdotonta erottaa - ei-hyväksyttävistä - sotilaallisista toimista.
Kehotamme lisäksi saattamaan toimet voimaan kansainvälisten järjestöjen kuten YK:n, Euroopan neuvoston tai ETYJ:n kautta.
.
(FR) Poliisin nopea puuttuminen asiaan merkitsisi sodan tavoin sitä, että samaa politiikkaa jatkettaisiin toisin keinoin, ja koska emme luota Euroopan unionin politiikkaan enempää kuin jäsenvaltioiden politiikkaankaan, vastustamme kaikenlaista Euroopan unionin sotilaallista tai poliisien avulla tapahtuvaa puuttumista missä päin maailmaa tahansa.
Mietinnössä mainitaan esimerkkinä Balkanin alue. Kuitenkaan Euroopan "riippumattomien" poliisivoimien toiminta ei olisi yhtään YK:n, eli Yhdysvaltojen, huomassa tehtävää toimintaa parempaa.
Korkeintaan sen avulla alueella lujitettaisiin niiden unionin suurten teollisuusyritysten asemaa, jotka himoitsevat päästä jälleenrakennusmarkkinoille korjaamaan sitä, minkä Naton pommikoneet tuhosivat.
Mitä tulee toivomukseen siitä, että "nopean toiminnan välineellä ei olisi mitään maantieteellisiä rajoituksia", mietinnössä esitetään, että vanhat siirtomaavallat ryhtyisivät omavaltaisiin toimiin Afrikassa tai muualla, ja sellaisiinhan Ranska on syyllistynyt suojellakseen sellaisia diktaattoreita, joita kansa ei halua, ja sellaisiinhan Iso-Britannia parhaillaan syyllistyy Sierra Leonessa.
Näin ollen olemme äänestäneet nopean toiminnan välineen luomista vastaan, kuten äänestämme kaikkia sellaisia määrärahoja vastaan, jotka käytettäisiin tällaiseen.
. (FR) On oltava tyytyväisiä siihen, että neuvoston ehdotus on niiden Kölnin, Helsingin ja Feiran Eurooppa-neuvoston päätelmien mukainen, joissa unionia kehotettiin "parantamaan ja käyttämään tehokkaammin hyödykseen kriisinhallinnan siviilivoimavaroja".
Unionilla on paljon kokemusta ja tarvittavat välineet voidakseen mahdollisimman nopeasti käynnistää vaalitarkkailun, rajavalvonnan sekä poliisivoimien koulutuksen ja varustamisen kaltaisia toimia.
Nämä mahdollisuudet on käytettävä hyväksi varsinkin, kun unioni ei ole pystynyt reagoimaan riittävän nopeasti ja koska vastaavien operaatioiden rahoitusmekanismit eivät ole olleet riittävän joustavia.
Euroopan komission mukaan nopean toiminnan välineellä (NTV) ei olisi mitään maantieteellisiä rajoituksia.
Sen sijaan toimien on oltava lyhytaikaisia.
Jos tapahtumat edellyttävät pitempiaikaisia toimia, on turvauduttava niihin aihepiirikohtaisten ohjelmien kaltaisiin keinoihin, jotka ovat tällä hetkellä käytettävissä.
Esimerkin vuoksi kerron, että Meda-ohjelman puitteissa NTV:n avulla koulutetaan maahanmuuttoviranomaisia ja parannetaan yhteistyötä terrorismin torjunnan alalla.
.
(EL) Asetusehdotus nopean toiminnan välineestä ei ole mitään muuta kuin kehys kylläkin ei-sotilaallisille mutta joka tapauksessa imperialistisille poliittisille ja taloudellisille interventioille kaikkialla maailmassa. EU:n johtavat piirit haluavat nimenomaan nopean toiminnan välineen, jolla aktivoidaan inhimillisiä ja taloudellisia voimavaroja puuttumaan asioihin välittömästi, ei vain silloin, kun kyseessä on jokin kriisi (tekstin laatijoiden olisi todellakin syytä kertoa, mitkä tekijät muodostavat kriisin), vaan jopa silloinkin, kun ilmenee pelkästään huolta uhkaavasta kriisistä, tai voidaan yksinkertaisesti vaikuttaa niin kutsuttuihin apu- ja yhteistyöohjelmiin näiden maiden kanssa.
Tekstin innoittajat eivät tietenkään salaa aikeitaan, että ehdotettuja toimia pitää täydentää eurooppalaisin turvallisuusjoukoin (ilmeisesti aseellisin) lain ja järjestyksen ylläpitämiseksi.
On varsin kuvaavaa, että ulkoasioiden valiokunta on paavillisempi kuin ... komissio itse, kun se tarkistuksissaan esittää, että luovuttaisiin 12 miljoonan euron katosta kunkin yksittäisen toimen kohdalla, neuvoa-antavasta komiteasta sekä yhdeksän kuukauden rajasta kussakin toteutettavassa toimessa.
Kreikan kommunistisen puolueen europarlamentaarikot eivät lakkaa tuomitsemasta tätä EU:n politiikkaa, joka tähtää kolmansien maiden poliittiseen ja taloudelliseen riippuvaisuuteen sekä kansan pyrkimysten tukahduttamiseen.
Emme ainoastaan vastusta kaikenlaisia imperialistisia nopean tai ... hitaan toiminnan välineitä, vaan lisäksi edistämme kaikin voimin näiden kaikkien maiden mahtavan rintaman muodostumista vastustamaan kaikkia imperialistisia orjuuttamissuunnitelmia ja ajamaan niille kuuluvaa asemaa uudessa ja oikeudenmukaisessa kansainvälisessä jaossa.
. (FR) Kun Nizzan huippukokouksessa päätettiin Eurooppalaisen armeijan ytimen luomisesta, aloitettiin uusi luku EU:n historiassa.
EU on 20 vuoden ajan yrittänyt voittaa kansan puolelleen väittämällä, että sen tavoitteena on sosiaalisen Euroopan rakentaminen.
Epäonnistumisen ja Balkanin sodan vuoksi unioni on äskettäin kääntänyt kelkkansa.
Se myöntää nykyään peittelemättä, että sen tavoitteena on Euroopan suurvalta, "joka puolustaa etujaan kaikkialla maailmassa".
Unioni tuo avoimesti julki imperialistisen luonteensa.
Se toimii näin yhteistuumin Yhdysvaltojen kanssa Naton puitteissa.
Tulevaisuudessa Euroopan unionin sovittaessa diplomaattisia ja sotilaallisia voimiaan yhteen se yrittää optimoida sen, mitä jäsenvaltiot ovat omalla tahollaan tehneet koko edellisen vuosisadan ajan.
Tästä puhutaan rauhan "turvaamisen" ja siihen "pakottamisen" sekä "humanitaaristen toimien" nimellä.
Vaikka Euroopan unioni on sekä Yhdysvaltojen hallitseman Naton sisällä että ulkopuolella, se yrittää "myydä" meille tätä hanketta kutsumalla sitä "Euroopan autonomian" lisäämiseksi suhteessa Yhdysvaltoihin.
Emme tarvitse euromilitarismia: vastustamme yhtä jyrkästi tätä Euroopan armeijaa, kuten vastustimme Naton armeijaa, sillä ensimmäinen seuraus on sotilasbudjetin raju kasvu, jota saattelee vuorenvarmasti lisääntyvä sotilaspropaganda.
Painopiste siirtyy tieteellisestä ja teknisestä tutkimuksesta kohti sotilassektoria.
Näin yhä suurempi osa valtion budjetista kohdistetaan tämän alan yrityksille, minkä tarkoituksena on sellaisen Euroopan sotilasteollisuuden luominen (EADS, Dassault, BAE), jonka avulla voidaan lyödä Yhdysvallat laudalta.
Työntekijöillä ei ole mitään voitettavaa, vaan he voivat menettää kaiken näiden Euroopan unionin "uusien" imperialististen pyrkimysten vuoksi.
.
(IT) Mahdollisuus nopean toiminnan välineen perustamiseen ei tietenkään ole kyseenalainen, ja sitä paitsi kolme yhteisön toimielintä ovat jo arvioineet sen olevan myönteinen asia.
Mutta siitä huolimatta, että tarkoitusperästä voidaan olla samaa mieltä, haluamme kuitenkin korostaa eräitä neuvoston ehdotuksen ominaisuuksia.
Ensimmäinen seikka on pääosin periaatteellinen: puheena olevan välineen piiriin näytetään liitettävän tehtäviä, jotka voidaan parhaiten määritellä kuuluvaksi kansainvälisille poliisivoimille.
Tuloksena on, että esittelijä ehdottaa selvästi poliisivoimien perustamista.
Ja jos asia olisi näin, ehdotusta voitaisiinkin tutkia, mutta sen oikeusperustan pitäisi olla toisenlainen, ja ennen kaikkea pitäisi määritellä yhteisön institutionaalinen järjestelmä toisin kuin järjestelmä, joka syntyi hiljattain hallitustenvälisessä konferenssissa Nizzassa.
Itse asiassa uskomme, että nopean toiminnan välineeseen kuuluvien tehtävien päämääränä on tosiasiassa saavuttaa yhteisön politiikkojen ja ohjelmien tehokkuus entistä nopeammin tai ylläpitää niiden tehokkuutta vakaammin.
Sitä paitsi alkuperäistä vaikutelmaa vahvistavaa niiden tapausten määritelmä, joissa välineeseen turvaudutaan, ja koska määritelmä muotoiltiin toisenlaisia tapauksia varten, se ei kuitenkaan anna mahdollisuutta tuntea tapauksia käytännössä, vaikka olisi riittänyt, että lukuun ottamatta yhteisön säännöissä tavanomaisesti määrättyjä toimintakohteita, jotka pysyvät ennallaan korostetaan niitä kohteita, jotka juuri nopean toiminnan välttämättömyyden seurauksena antavat aihetta toimintavälineen käyttöön.
Tuntuu myös järjettömältä, että välineen toimeenpanoa koskeviin tietoihin ei sisällytetä niiden valtioiden hallituksia, joissa kyseessä olevaan mekanismiin turvaudutaan.
Sitä paitsi niiden jättäminen ulkopuolelle vaikuttaisi oudolta, kun niihin kerran on kohdistettu politiikkoja ja ohjelmia, jotka koskevat tässä tapauksessa suojeltavia kohteita.
Lopuksi, voisimme esittää vastalauseen siitä, miten yleisesti parlamentille suunnataan tietoa jopa silloin, kun kyse on pelkästä kuulemismenettelystä; joka tapauksessa samalla, kun toivomme, että tulevaisuudessa yhteispäätöksen piiriin lukeutuvat aiheet lisääntyvät, olemme sitä mieltä, että erityistapauksissa, joilla on maantieteellistä ja määrättyä poliittista merkitystä, komission ei pidä jättää parlamenttia ilman välitöntä tietoa asioista.
Esitettyjen pohdintojen valossa kannatamme esittelijän tekemää korjaustyötä, jonka vuoksi äänestämme mietinnön puolesta.
.
(EN) Viimeisen puolentoista vuoden aikana brittikonservatiivit ovat vaatineet komissiota ottamaan käyttöön nykyistä tehokkaampia varainhoito- ja hallintomenettelyjä niin, että se antaa ulkoista apua ja toteuttaa ohjelmia, kuten miinanraivausta, kiireellisesti kriisin aikana tai kun ihmishenkiä on vaarassa.
He tukevat näihin tavoitteisiin tähtääviä ehdotuksia ja siksi pitävät myönteisenä komission aloitetta nopean toiminnan välineestä (tai mekanismista), huolimatta sen sekaannusta herättävästä nimestä ja muutamista turhan poliittisesti korrekteista elementeistä.
He vastustavat pääasiallisesti niitä tarkistuksia, jotka pyrkivät käyttämään tätä ehdotusta eurooppalaisten yleisten turvallisuusjoukkojen perustamisen välineenä.
Tällä käsitteellä, joka merkitsee jonkinlaista Euroopan santarmistoa, on kauaskantoisia vaikutuksia eikä mitään sijaa keskusteltavana olevassa komission ehdotuksessa.
Olimme valmistautuneet tukemaan komission ehdotusta, jos se ei sisältäisi näitä tarkistuksia (9 tai 39), mutta olemaan äänestämättä, jos ne olisivat ehdotuksessa.
Oomen-Ruijtenin mietintö (A5-0338/2000)
Arvoisa puhemies, eläkeläispuolueen edustajana en voinut olla tuomatta julki mielipidettäni tästä asiakirjasta, jossa vahvistetaan, miten rajatyöntekijöitä ja muita sellaisia työntekijöitä koskevia eläkkeitä ja terveydenhuoltoa säädellään, jotka lähtevät toisille alueille kotiseuduiltaan, joissa he tekevät työtä muulloin.
Eräs Italian ja joka tapauksessa näihin sopimuksiin kuuluvan Sveitsin rajalla asuva eläkeläinen kysyi minulta, oliko muissa Euroopan unionin maissa työskenteleville todellakin määrätty eläkkeen korotus.
Vastasin hänelle, että kunpa olisikin!
Sanoin, että olisin onnellinen, jos hän olisi onnellinen, sillä hän tekisi muissa Euroopan valtioissa paljon enemmän töitä ja paljon paremmissa oloissa.
Lupasin kuitenkin esittää ehdotuksen korotuksesta, kun tätä asiaa koskevasta Oomen-Ruijtenin mietinnöstä toimitettaisiin äänestys.
. (DA) Venstre-puolueen mielestä on tärkeää, että työvoiman vapaan liikkuvuuden esteet poistetaan.
Sen vuoksi olemme tukeneet tätä valiokunta-aloitteista mietintöä, jossa ehdotetaan voimakkaampia toimia niiden ongelmien torjumiseksi, joita sosiaali- ja verojärjestelmien erot voivat aiheuttaa.
Emme kuitenkaan kannata sellaisen direktiivin laatimista, jossa jäsenvaltiota velvoitettaisiin selvittämään, miten uusi lainsäädäntö vaikuttaa rajatyöntekijöihin.
. (DA) Tanskalaiset sosiaalidemokraatit ovat tänään äänestäneet esittelijä Ooman-Ruijtenin mietinnön puolesta, jossa käsitellään rajatyöntekijöiden tilannetta.
Olemme tehneet niin, koska tässä mietinnössä osoitetaan rajatyötekijöitä koskevat monet vakavat ongelmat.
Suuri osa näistä ongelmista voidaan ratkaista, jos neuvosto osoittaa tarmokkuutta.
Siitäkin huolimatta, että Nizzassa pidetyssä hallitustenvälisessä konferenssissa ei pystytty päättämään määräenemmistöpäätösten käytöstä tässä asiassa, haluamme tämänpäiväisellä äänestyksellämme antaa voimakkaan viestin neuvostolle ja kehottaa neuvoston jäseniä saattamaan päätökseen asetuksen 1408/71 perusteellisen tarkistuksen ja yksinkertaistamisen.
Mielestämme koordinointia koskevien sääntöjen on oltava yksinkertaisia ja helppoja hallinnoida, emmekä me sen vuoksi voi tukea uutta direktiiviä, joka lisää uusia menettelyjä asetukseen 1408/71.
Olemme keskustelun yhteydessä korostaneet, että emme voi tukea mietinnössä esitettyjä huomioita, jotka liittyvät sosiaaliturvajärjestelmien "verollistamiseen".
Haluaisimme lisäksi korostaa, että mielestämme sairaanhoitoon tarkoitettuja terveyspalveluja ei voi verrata yleisiin palveluihin ja että niihin liittyvän vastuun on edelleenkin kuuluttava pelkästään jäsenvaltioille.
. (FR) Tässä mietinnössä pysytään pääosin yleisluonteisissa huomioissa, eikä ehdoteta konkreettisia päätöksiä.
Jopa silloin, kun esitetään myönteinen toimi, kuten se, että "laajennetaan rajatyöntekijöistä riippuvaisten perheenjäsenten ja entisten rajatyöntekijöiden ja heistä riippuvaisten perheenjäsenten terveydenhuoltopalveluja ja -maksuja", mietinnössä vaaditaan neuvostolta vain "nopeaa panostusta".
Vaikka kannatamme tätä vaatimusta, pidätyimme äänestämästä tästä mietinnöstä.
Kaikkien unionin työntekijöiden olisi nautittava samanlaisesta sosiaalisesta suojelusta sen kaikilla osa-alueilla (sosiaaliturva, eläkkeet, perhe-etuudet) sen maan käytäntöjen mukaisesti, jossa ne ovat työntekijän kannalta kaikkein parhaimmat.
Jotta rajatyöntekijöiden tilannetta voitaisiin sillä välin parantaa, heidän itsensä sekä heidän perheidensä olisi voitava valita kaikilla näillä aloilla asuin- ja työmaansa sen mukaan, missä tilanne on heidän kannaltaan paras.
.
(DE) Käytännön ratkaisujen löytäminen yhteensä 420 000 rajatyöntekijän ongelmiin merkitsee yhtenäismarkkinoiden ja niiden turvaaman henkilöiden vapaan liikkuvuuden tekemistä konkreettiseksi ja selvästi havaittavaksi.
Siksi olen erittäin iloinen siitä, että Oomen-Ruijtenin mietinnössä käsitellään useita tähän liittyviä ongelmia ja niiden syitä ja ehdotetaan samalla toimia, jotka auttavat vero- ja sosiaaliturvajärjestelmien eriarvoisuuksista kärsiviä kestämään niitä.
Jäsenvaltioiden kansallisen lainsäädännön ristiriitaisuudet vapaan liikkuvuuden periaatteen kanssa johtuvat ennen kaikkea siitä, että asetus 1408/71 ei ole enää ajanmukainen eikä voi useiden muutosten tähden tarjota enää oikeusvarmuutta vahinkoa kärsiville työntekijöille.
Riittämättömän koordinoinnin suorana seurauksena ovat rajatyöntekijöiden kärsimät haitat sosiaaliturvan, työttömyysturvan, eläketurvan sekä terveydenhoidon alalla.
Erityisesti olen iloinen terveydenhoitoalan toimijoiden aloitteista sellaisten rajat ylittävien palvelujen tarjoamiseksi, joissa otetaan huomioon rajatyöntekijöiden erityinen tilanne.
Sosiaali- ja terveydenhoitoalan tapaan myös verolainsäädäntöön on syntynyt lukuisia oikeudellisesti epävarmoja kohtia, joita ei ole voitu poistaa kahdenvälisillä verosopimuksilla.
Se luo sekä rajatyöntekijöiden että paikallisten viranomaisten kannalta eriarvoisuutta, joka voidaan poistaa lähitulevaisuudessa vain koordinoimalla verojärjestelmiä Euroopan tasolla.
Siksi on syytä tukea jäsen Oomen-Ruijtenin ehdottamaa toimenpidettä jäsenvaltioiden velvoittamiseksi tutkimaan direktiivillä vero- ja sosiaalilainsäädäntönsä muutosten vaikutuksia rajatyöntekijöihin ja laatimaan samanaikaisesti korvausjärjestelyjä.
Huolimatta Euroopan parlamentin lukuisista sosiaali- ja verolainsäädännön yhdenmukaistamista tukevista lausunnoista ja komission konkreettisista ehdotuksista asetuksen 1408/71 päivittämiseksi ja yksinkertaistamiseksi, jäsenvaltioiden ministerit estävät itse neuvostossa tämän tarvittavan uudistusprosessin ja henkilöiden yhtenäismarkkinoiden toteuttamisen.
. (DE) Rajatyöntekijöiden tilannetta käsittelevä mietintö, jonka työllisyys- ja sosiaalivaliokunta meille esitteli, perustuu varmasti kunnioitettavaan aikomukseen ehkäistä rajatyöntekijöiden syrjintää palkka- ja työoloissa ja sosiaaliturvassa ja ratkaista sitä koskevat ongelmat.
Sitä me kaikki haluamme.
On kuitenkin liioiteltua väittää, kuten mietinnön perusteluissa sanotaan, että sisämarkkinat, joiden keskeiseen sisältöön työntekijöiden vapaa liikkuvuus kuuluu, tekisivät rajatyöntekijöiden jokapäiväisestä elämästä pelkän farssin.
Se vastaa tosiasioita yhtä vähän kuin erilaiset väitteet päätöslauselmassa, joka sisältää myös vaatimuksia, joista ainakin Luxemburgin 85 000 rajatyöntekijää muutenkin ilman muuta saavat nauttia.
Ei kerta kaikkiaan ole totta, että rajatyöntekijöistä riippuvaiset puolisot ja/tai muut perheenjäsenet eivät pääse osallisiksi korvauksista ja muista työntekomaassa myönnettävistä etuisuuksista.
Yksityisten ja julkisten järjestelmien välillä on tietysti eroja. Niin on muillakin kuin rajatyöntekijöillä.
Eläkejärjestelmien välillä on tietysti eroja.
Näin ei ole vain jäsenvaltioiden välillä vaan jopa jäsenvaltioiden sisällä.
Minullakin olisi suurempi eläke, jos olisin työskennellyt julkisella sektorilla.
Se ei kuitenkaan ole rajatyöntekijöihin liittyvä ongelma.
Jäsenvaltioiden eläkejärjestelmien välillä on tietysti eroja sekä eläkemaksujen kertymisen ja suuruuden että eläkeiän suhteen.
Luxemburgissa työskentelevät rajatyöntekijät iloitsevat näistä eroista, koska meidän eläkejärjestelmämme on paljon anteliaampi kuin Belgian, Ranskan ja Saksan, joista maista rajatyöntekijät tulevat.
Jos Luxemburgissa kansallisten sosiaaliturvajärjestelmien osia rahoitetaan julkisista varoista, se ei tietenkään johda yhä suurempaan eriarvoisuuteen, sillä rajatyöntekijöillä on oikeus näihin palveluihin, esim. hoitovakuutukseen, joka on olemassa jopa Belgiassa ja Ranskassa.
Päätöslauselmassa muistutetaan siitä, että jäsenvaltioissa ei voi erottaa selkeästi sosiaaliapua ja sosiaalivakuutusta.
Sekään ei ole totta.
Sosiaaliapuhan ei ole mikään puhdas rajatyöntekijäongelma, sillä rajatyöntekijäthän ovat työntekijöitä, jotka eivät ole riippuvaisia sosiaaliavusta.
En myöskään ymmärrä, mitä yhteyttä palkattuina työntekijöinä lähettämisen ajalla ja rajatyöntekijöillä pitäisi olla.
Työnantajan tilapäisesti toiseen jäsenvaltioon lähettämiä työntekijöitä vartenhan on direktiivi, joka ei kuitenkaan koske rajatyöntekijöitä.
Euroopan yhteisöjen tuomioistuimen Kohlin ja Deckerin tapauksia koskevista päätöksistä voi sanoa, että on selvää, että unionin kansalaiset, siis myös rajatyöntekijät, voivat käyttää toisen jäsenvaltion terveydenhoitopalveluita.
Tässäkin kohdassa mietinnössä ajetaan asiaa, josta kaikki muutenkin ilman muuta saavat nauttia.
Minusta näiden asioiden selvittäminen oli tärkeää. Tämä ei ole nimittäin ensimmäinen kerta, kun Euroopan parlamentin rajatyöntekijöitä koskevassa mietinnössä esitetään harkitsemattomia vaatimuksia.
Jo keskustelu Van Lanckerin mietinnöstä vuonna 1998 teki selväksi, että on harhaanjohtavaa väittää, että rajatyöntekijöitä syrjitään.
Tämä belgialainen sosialisti teki silloin sellaisen pöyristyttävän ehdotuksen, että rajatyöntekijöiden palkanmenetyksiä varten perustettaisiin korvausrahasto.
Rajatyöntekijöille on tärkeää, että ei horjuteta sitä periaatetta, jonka mukaan palkkaverot ja sosiaaliturvamaksut maksetaan työntekomaassa.
Se on edellytys sille, että rajatyöntekijät pääsevät nauttimaan kaikista niistä sosiaalipalveluista, joita työntekomaassa tarjotaan siellä asuville työntekijöille ja heidän perheenjäsenilleen.
Näin on Luxemburgissa, ja näin sen pitää olla kaikkialla. Ei enempää eikä vähempää!
Päätöslauselmaesitys ympäristödirektiivien tyydyttävästä täytäntöönpanosta (B5-0038/2001)
. (FR) Jos jäsenvaltiot soveltavat riittämättömästi niitä direktiivejä, jotka koskevat luontotyyppien suojelua, PCB:n ja PCT:n hävittämistä sekä vesien suojelua nitraattien aiheuttamalta pilaantumiselta, se ei tarkoita missään nimessä sitä, että nämä direktiivit ovat huonoja ja että niitä on muutettava, kuten jotkut täällä parlamentissa yrittävät antaa ymmärtää.
Nämä direktiivit ovat täysin Euroopan kansalaisten tavoitteiden mukaisia, sillä hehän vaativat sitä, että heidän ympäristönsä otetaan paremmin huomioon ja sitä, että unionin elimet toimivat välittäjinä.
Vetoomusvaliokuntaan saapuneet lukuisat valitukset ja pyynnöt, jotka koskevat ympäristö- ja direktiivirikkomuksia, ovat osoituksena näistä odotuksista.
Eli, jos näitä direktiivejä sovelletaan ainoastaan osittain, se tarkoittaa, että jäsenvaltiot eivät niitä käyttöön ottaessaan olleet arvioineet niiden vaikutuksia.
Ne eivät ottaneet huomioon niitä rahallisia kustannuksia eivätkä niitä toisinaan perusluonteisiakin muutoksia, joita nämä direktiivit edellyttivät jäsenvaltioiden politiikoilta.
Tämä pätee sekä luontotyyppi- että nitraatti-direktiiviin, jotka molemmat edellyttävät sitä, että maataloutta ja aluekaavoitusta koskevia saastuttavia ja luonnonympäristöjä tuhoavia politiikkoja arvioitaisiin uudelleen.
Luontotyyppi-direktiivin omaksumisen tarkoituksena on suojella kestävällä tavalla Euroopan biologisesti merkittävien luonnonympäristöjen verkostoa ja säästää sitä tulevilta kaavoituksilta ja välttää näiden ympäristöjen käyttöä koskevat ristiriidat ja näiden ympäristöjen pilaantuminen.
Nämä tavoitteet on tietenkin tuotu varsin huonosti esiin jäsenvaltioissa ja on aiheutettu usein varsin pahoja ristiriitoja kyseisten alueiden omistajien ja käyttäjien välille.
Kuitenkin siellä, missä on päästy todelliseen yhteen sovittamiseen, tuloksia ei ole tarvinnut odotella, sillä luontotyyppi-direktiivin avulla voidaan nimenomaan tukea luonnonperintöä kunnioittavia menettelytapoja sekä huolehtia riittävistä hyvityksistä.
Tämä luontotyyppi-direktiivi on kerta kaikkiaan innovatiivinen kaavoituksen ja luonnonsuojelun alalla, sillä sen avulla sovitetaan merkittävien luonnonalueiden hallinta yhteen eri käyttöjen kanssa alueiden paremman hyödyntämisen hyväksi.
Tässä mielessä Euroopan unionin on tehtävä kaikkensa, jotta se voi tukea tämän direktiivin täytäntöönpanoa.
Unioni ei saa missään tapauksessa antaa periksi joidenkin yksittäisten ryhmien eduille, sillä se tuhoaisi täysin itse direktiivin hengen.
Perussopimuksia varjelevan komission on suhtauduttava tiukasti jäsenvaltioihin, jotta ne soveltaisivat näitä direktiivejä, ja toisaalta torjuttava sinnikkäästi yrityksiä muuttaa näitä direktiivejä, varsinkin kun niiden hyvyyttä ei ole vielä päästy osoittamaan erityisesti nitraattien aiheuttaman vesien pilaantumisen ja merkittävien luonnonalueiden suojelun ja hyödyntämisen alalla.
Näistä syistä vihreiden ryhmä kannattaa kokonaisuudessaan esiteltyjä mietintöjä ja erityisesti Sjöstedtin mietintöä, jonka avulla luontotyyppi-direktiiviä voidaan soveltaa paremmin.
Jos pidätyimmekin äänestämästä, se johtui siitä, että viime hetken yritykset huonontaa mietintöä luontotyyppi-direktiivin heikentämispyrkimyksin ja muutosvaatimuksin eivät mielestämme ole linjassa sen direktiivin noudattamisen kanssa, jonka puolesta me äänestämme.
Parishin mietintö (A5-0357/2000)
Fatuzzo (PPE-DE).
(IT) Arvoisa puhemies, pyydän teitä vielä suomaan hitusen huomiota jota teiltä ei varmasti puutu tälle äänestysselitykselle, joka koskee myönteistä äänestystäni Parishin nuoria maanviljelijöitä käsittelevästä mietinnöstä.
Haluaisin korostaa nuorten maanviljelijöiden tuottaman maidon ja tämän tuotteen tukemisen merkitystä.
Mieleeni tulee eräs kuuluisan italialaisen ohjaajan Federico Fellinin 1960-luvulla ohjaama elokuva, jonka pääosassa oli näyttelijätär Anita Ekberg, joka mainoskyltissä kehotti kaikkia ohikulkijoita juomaan maitoa.
Muistatteko te Anita Ekbergin?
Koska hän oli hyvin uhkea, hän oli ihanteellinen näyttelijätär kehottamaan italialaisia juomaan maitoa.
Niinpä haluaisin, että Euroopan kansalaisille esitettäisiin nykyäänkin tällaisia vetoomuksia, jotta maanviljelijät voisivat viedä tuottamaansa maitoa markkinoille ja myydä sitä, maitoa, joka on valitettavasti hullun maidon uhkaama.
Arvoisa puhemies, hyvät parlamentin jäsenet, Parishin mietinnössä on kyse nuorista viljelijöistä Euroopan unionissa.
Taas vaaditaan uusia tukia, niin sanottuja toiminnan aloittamistukia.
Torjuin mietinnön.
Mietinnössä kaiken teeskennellään olevan kunnossa.
Mikään ei ole kuitenkaan kunnossa.
BSE asettaa kyseenalaiseksi koko maatalousjärjestelmän.
Maksamme maataloudelle mitättömät lähes 300 miljardia markkaa vuodessa.
Se on sentään puolet unionin talousarviosta.
Alamme vähitellen kysyä itseltämme: mitä me sillä saamme? Sikaruttoa, hormoninautoja, dioksiinikanoja ja nyt vielä BSE-epidemian.
Minusta tuntuu, että alamme vähitellen inhota tätä tuottamaamme ravintoketjua, vähitellen kenties itseämmekin!
Ruohon ja jyvien sijasta syötämme naudoillemme kotikissojen, häkkirottien ja muiden eläimien raatoja, ja luulen, että juuri siitä asiasta on nyt myös puhuttava.
Ruokamme tekeminen myrkylliseksi ja saastuttaminen on johdonmukaista seurausta mielettömästä maatalouspolitiikasta, joka nyt aivan varmasti on lopetettava välittömästi.
Meidän on keskusteltava siitä periaatteellisena kysymyksenä, jotta näitä suunnitelmatalouteen kuuluvia tukiaisten jakoja ei enää tulevaisuudessa tapahdu.
Juuri niin meidän on sanottava nuorille viljelijöille.
Siitä meidän on keskusteltava nuorten viljelijöiden kanssa, heidän on pärjättävä markkinoilla ilman tukiaisia.
Se ei missään tapauksessa ole mietinnön sisältönä. Sen tähden se on hylättävä!
.
(EL) Maatalouden ja maaseudun kehittämisen valiokunnan mietintö on oikeansuuntainen.
Nuorten viljelijöiden alkuun pääseminen ja kaupunkeihin suuntautuvan muuttoliikkeen kääntäminen edellyttävät lisää taloudellista apua.
Nuoret viljelijät voivat olla avaintekijä, jolla annetaan uutta voimaa autioituville alueille, pienille kuihtuville saarille ja perinteisille yhteisöille.
On tärkeää uusia tekniikoita kuten Internetiä hyödyntäen luoda heille sivistynyt, teknisesti kehittynyt, joustava ja inhimillinen työympäristö.
Yksi tärkeä seikka, joka ei sisälly maatalouden ja maaseudun kehittämisen valiokunnan mietintöön, on se, että nuorille viljelijöille olisi luotava puitteet vaihtoehtoisen ja biologisen perheviljelyn kehittämiseksi.
. (SV) Me Ruotsin sosiaalidemokraatit pidämme myönteisinä useita niistä toimista, joita maatalouden ja maaseudun kehittämisen valiokunta on ehdottanut nuorten maanviljelijöiden tilanteen parantamiseksi.
Olemme kuitenkin sitä mieltä, että EU:n maataloustukea on vähennettävä voimakkaasti ja vastustamme sen vuoksi jäsen Parishin mietinnön 7, 11 ja 14 kohtaa, joissa vaaditaan maataloustuen lisäämistä.
. (FR) Tarkoituksemme on auttaa vähävaraisia nuoria maanviljelijöitä, jotta he voisivat selviytyä niistä huomattavista kustannuksista, joita aiheutuu aloittamisesta, maatilan ja välineiden hankkimisesta.
Äänestimme tämän mietinnön puolesta huolimatta varauksellisesta suhtautumisestamme, sillä mikään ei takaa sitä, että tämä tuki ei mene suurimmaksi osaksi, tai jopa täysin, varakkaiden maatilanomistajien lapsille ja etteivät jälleen kerran kaikkein köyhimmät jää osattomiksi.
Olemme jo etukäteen sitä vastaan, että näitä rahoja osoitetaan varakkaiden maatilanomistajien lasten hyväksi.
.
(EN) Uskon, että maataloutta ja maaseudun kehittämistä käsittelevän valiokuntamme mietintö on erittäin tasapainoinen, ja sitä on pidettävä myönteisenä.
Maaseudulla sijaitsevan vaalipiirin edustajana olen erittäin tietoinen maanviljelijöiden esittämistä koko Irlannin maatalouden tulevaisuutta koskevista huolista.
Tuntuu uskomattomalta, vaikka se onkin totta, että Irlannissa, jossa maatalous on pitkään ollut yksi maan talouden perustoista, maanviljelijät ovat nyt alkaneet ihmetellä, pystyvätkö heidän poikansa ja tyttärensä jatkamaan perheen perinnettä.
Parishin mietintö tulee oikeaan aikaan, ja viime vuoden alussa hänen pyynnöstään tilattu riippumattomien konsulttien tekemä tutkimus Euroopan unionin nuorten viljelijöiden tulevaisuudesta tarjoaa kipeästi kaivatun keskipisteen asiaan.
Viljelijöillä ja etenkin nuorilla viljelijöillä on kylien ja maaseutuyhteisöjen sosiaalisessa elämässä erittäin tärkeä tehtävä eri toimintojen edistäjinä ja paikallisiin yhdistyksiin osallistujina.
Viljelijät edistävät osaltaan maaseudun hyvinvointia ja kukoistusta huolehtimalla maisemasta.
Irlannissa kansallisessa kehityssuunnitelmassa vuosille 2000-2006 tarjotaan monia erilaisia toimia, jotka auttavat nuoria viljelijöitä aloittamaan viljelyuransa.
Näihin kuuluu uusi laajennettu aloitusapuohjelma, joka kannustaa nuoria viljelijöitä ottamaan tiloja hoitoonsa ja auttamaan heitä, kun he aloittavat viljelyä.
Tälle ohjelmalle on myönnetty noin 30 miljoonaa puntaa, minkä toivon komission pian hyväksyvän.
Lisäksi on otettu käyttöön kattava valikoima verohelpotuksia, joiden tarkoituksena on vähentää omistajanvaihdosta aiheutuvia kustannuksia.
Näitä helpotuksia saa tuotannollisten tarvikkeiden varastosta, leimaverosta, pääomanhankintakuluista ja testamentin valvontaverosta.
On selvää, että yhdessä varhaiseläkeohjelman kanssa nuorten viljelyuraansa aloittavien maanviljelijöiden saatavilla olevat tuet ovat suureksi avuksi, ja näiden toimien olisi autettava siinä, että maaomaisuutta voitaisiin siirtää nuorille viljelijöille nykyistä aiemmin ja tehokkaammin.
Monien nuorten viljelijöiden, jotka ovat ottamassa tilaa haltuunsa, täytyy investoida maatilaansa, jotta he voisivat saada tuotannon mahdollisimman tehokkaaksi ja jotta he voisivat varmistaa tilojensa taloudellisen kestävyyden.
Tässä suhteessa noin 230 miljoonaa puntaa on myönnetty tiloihin investoimiseen kansallisen kehityssuunnitelman mukaisesti.
Sijoitussuunnitelmat koskevat maatilojen jätehuoltoa, meijerihygienian standardien parantamista ja vaihtoehtoisten yritysten asumis- ja käsittelytiloja.
Näistä ohjelmista yhä useammat osa-aikaiset ja täysiaikaiset viljelijät voivat hakea tukea, mukaan luettuina nuoret koulutetut viljelijät, ja nämä ohjelmat puolestaan auttavat varmistamaan monien maatilojen kannattavuuden.
Ohjelmissa keskitytään erityisesti nuoriin viljelijöihin.
On myös pantava merkille, että näiden ohjelmien luonne osoittaa selvää sitoumusta ympäristön suojeluun, asiaan, joka on tulevaisuudessa vahvasti esillä sekä Irlannin että Euroopan maataloudessa.
Lopuksi sanoisin, että on erittäin tärkeää, että me Euroopan tasolla keskitymme eurooppalaisen maatalouden tulevaisuuden varmistamiseen.
Yhteinen maatalouspolitiikka on ollut Euroopan menestyskertomus, ja haluamme pitää sen sellaisena.
Tulevaisuus on nuorissa viljelijöissämme ja kestävissä ja ympäristöystävällisissä maatalouskäytännöissä.
Meidän on annettava näille tavoitteille täysi tukemme.
.
(PT) Nuorten viljelijöiden tilanne ja näkymät riippuvat suurelta osin koko Euroopan unionin maatalouden tilanteesta ja näkymistä.
Kuten tunnettua, maatalouden ja maaseudun näkymät ovat laskusuuntaisia, mihin on vaikuttanut erityisesti yhteinen maatalouspolitiikka, jonka puitteissa edistetään maanomistuksen keskittymistä, tuotannon tehostamista sekä maataloustuotannon jatkuvaa vertikalisoitumista. Tämän seurauksia ovat maaseudun autioituminen ja väestökato, mistä osoituksena on työpaikkojen ja tilojen väheneminen 22 ja 20 prosentilla vuoden 1990 jälkeen.
Nuoret viljelijät merkitsevät maatilojen uudistumista ja ovat siksi keskeisessä asemassa, jotta maatalouden tulevaisuus on turvattu eri puolilla Euroopan unionia.
Alle 35-vuotiaiden viljelijöiden maatilat ovat viime vuosikymmenen aikana vähentyneet 28 prosenttia, mikä osoittaa kielteiset nykynäkymät todeksi.
Yhteisön erityistoimet nuorten viljelijöiden tukemiseksi ovat siis keskeisiä, vaikka perimmäisenä ongelmana onkin tarve muuttaa yhteistä maatalouspolitiikkaa perusteellisesti.
Vaikka olen Parishin mietinnön hajanaisuudesta huolimatta yleensä ottaen samaa mieltä sen kanssa, siinä ei kuitenkaan vaadita tarpeellisia poliittisia muutoksia.
Siinä toimitaan nykytilanteen mukaisissa puitteissa.
Kolme esittämääni ja tärkeänä pitämääni muutosta kuitenkin hyväksyttiin, ja ne ovat:
panostus kestävään ja laadukkaaseen maataloustuotantoon, jonka piirissä tuotetaan turvallisia tuotteita, joilla on korkea lisäarvo; tämä tapahtuu tukemalla biologista viljelyä ja alkuperäisiä rotuja, vahvistamalla alkuperänimityksiä ja luomalla erityisen laadukkaille alueellisille tuotteille tukimekanismi;
maaseudun kehitykseen suunnattujen ja rakennerahastojen jakamien määrärahojen vahvistaminen laajojen julkisten palveluverkkojen ja infrastruktuurien luomiseksi sekä maaseudun paikallismarkkinoiden voimistamiseksi;
nuoria viljelijöitä koskevan lainsäädännön yksinkertaistaminen ja ryhmittäminen.
. (DE) BSE-kriisin tähden on erittäin tärkeää, että keskustelemme juuri nyt mietinnöstä, jossa käsitellään nuorten viljelijöiden tilannetta ja tulevaisuudennäkymiä Euroopan unionissa.
Se, mitä useimmissa jäsenvaltioissa on tapahtunut tämän kriisin melko hysteerisen paisuttamisen jälkeen, ei varmasti motivoi nuoria viljelijöitä pysymään maataloudessa eikä varsinkaan pitämään tulevaisuutenaan elämistä maaseudulla, jossa heillä on, kuten mietinnössämme niin kauniisti sanotaan, tärkeä sosiaalinen tehtävä maaseudun puolestapuhujina ja ylläpitäjinä sekä toimijoina yhteisön taloudellisissa, sosiaalisissa ja ympäristöä koskevissa tarpeissa.
Tämän luottamuskriisin vuoksi, joka syntyi erityisesti kuluttajien keskuudessa, meidän on entistä paremmin huolehdittava maatalouden tulevaisuudesta Euroopan unionissa, jossa alle 35-vuotiaiden viljelijöiden määrä on muutenkin pudonnut jatkuvasti eniten 28 prosenttia ja nuorten viljelijöiden suhteellinen määrä vähenee lähes kaikissa jäsenvaltioissa.
Mietintömme sisältää kaikki tärkeät ja oikeat päätelmät sekä kaikki vaatimukset, joiden toteuttamisesta riippuu, katsooko vielä riittävän suuri määrä nuoria ihmisiä voivansa elää maataloudesta.
Tämä on luettelo, joka EU:n komission, neuvoston ja kaikkien jäsenvaltioiden pitäisi ottaa sydämenasiakseen, mikäli ne haluavat estää Euroopan unionin maaseudun väkeä vähenemästä, maaseutua autioitumasta ja rappioitumasta, mikä aiheuttaisi sosiaalisten ja kulttuuristen ongelmien kärjistymisen.
EU:ssa tarvitaan kestävää, korkealaatuista maataloustuotantoa.
Meidän on puolustettava laatutuotteittemme, muun muassa viinin, alkuperämerkintöjä ja varmistettava ne myös Maailman kauppajärjestössä, sillä tulevaisuutemme EU:ssa ja vientimme kolmansiin maihin perustuu korkealaatuisiin tuotteisiin, joita lukuisat maksukykyiset ja täysivaltaiset ihmiset meillä ja muualla maailmassakin haluavat.
Vastuu nykyisistä, erityisesti BSE-kriisiin liittyvistä ongelmista pyritään sälyttämään maataloudelle, jonka odotetaan tuottavan yhä halvemmalla.
Koska olin pitkään Euroopan komission neuvoa antavan kuluttajakomitean jäsen, haluaisin viitata myös vastuuseen, joka on kuluttajansuojajärjestöillä, jotka vaativat entistä halvempia elintarvikkeiden kuluttajahintoja tuottajien ansioista piittaamatta.
Ne ovat aina, 70- ja 80-luvulla ja sen jälkeenkin, vastustaneet maataloustuotteiden yhteiseen markkinajärjestelyyn liittyviä kohtuullisia tuottajahintoja.
Nekin ovat siis osaltaan vastuussa maatalouden teollistumisesta, siitä, että lehmistä tehtiin lihansyöjiä, piittaamatta siitä, että viljelijöilläkin on oikeus kohtuudenmukaiseen korvaukseen työstään.
Tämän halusin sanoa.
Kannatan tätä mietintöä kiihkeästi, koska se sisältää kaiken tämän ja hyvin muotoiltuna, mikä on oikein ja tärkeää maatalouden perheyritysten säilyttämiseksi ja tukemiseksi Euroopassa ja sellaisen ekologisen maatalouden tukemisen perusedellytys, joka tuottaa korkealaatuisia, paikallisia erikoistuotteita, joita kuluttajien pitää oppia arvostamaan ja joista heidän pitää oppia maksamaan kohtuudenmukainen hinta.
. (FR) Tekstin mukaan Euroopan unionin nuorten maanviljelijöiden tilanne on hyvin ongelmallinen ja että heidän tulevaisuudennäkymänsä ovat huonot huolimatta kaikesta siitä tuesta, jota he saavat unionilta ja omasta maastaan.
Tästä syystä tämä mietintö oli mielestäni niin tärkeä, ja juuri siksi olen tyytyväinen siihen, että äänestimme sen puolesta.
Varsinkin nuorten taloudellinen tilanne on heikohko, jopa varsin heikko.
Tekstin mukaan nuorten maanviljelijöiden tulevaisuudennäkymät ovat heikot ja maanviljelijöiden määrä on huomattavasti vähentynyt ja maataloudessa jatkavat ikääntyneet.
Mitä unioni voi tehdä?
Kulttuuri-, nuoriso-, koulutus-, tiedonvälitys- ja urheiluvaliokunta ei lausunnonantajan ominaisuudessaan halunnut pitää kiinni sellaisista seikoista, jotka kuuluvat muille valiokunnille.
Keskityimme siis opetukseen, koulutukseen, tiedotukseen sekä sosiaali- ja kulttuurielämään liittyviin kysymyksiin.
Toteamme, että usein opetuksen ja koulutuksen epätarkoituksenmukaisuus aiheuttaa ongelmia nuorille maanviljelijöille.
Edes Agenda 2000:ssa ei puututa tähän perustavaan seikkaan.
Nuorten maanviljelijöiden opetuksesta ja ammatillisesta koulutuksesta puheen ollen, Euroopan unionin on edistettävä Leonardo- ja Sokrates-ohjelmilla nuorten maanviljelijöiden opetusta ja koulutusta heidän ammattitaitonsa kohottamiseksi vaadittavalle tasolle.
On välttämätöntä huolehtia tietotekniikkakoulutuksesta.
Internetin on oltava kaikkien ulottuvilla, ja nuorten maanviljelijöiden on oltava paremmin perillä markkinoinnin ja tuotannon yhdennetyistä hallintojärjestelmistä maatilojen hoidon kehittämiseksi.
Maaseudun autioitumista voidaan vastustaa säilyttämällä maaseutualueilla julkiset palvelut (koulut, posti, liikenne) ja sosiaalista elämää voidaan ylläpitää esim. kuntien yhteistoimin tai kiertävillä palveluilla.
Jos maatalouden uuden elpymisen edellytykset täyttyvät, luonnosta ja paremmasta elämänlaadusta kiinnostuneet kaupunkilaisnuoret voivat asettua maaseudulle eivätkä maaseudun nuoret enää luovu vanhempiensa perinnöksi jättämistä viljelmistä.
. (SV) Ruotsin kristillisdemokraatit ovat äänestäneet mietintöehdotusta vastaan, koska se on mielestämme ristiriidassa läheisyysperiaatteen kanssa, vaikka aihe, nuorten maanviljelijöiden tilanne, onkin sinänsä tärkeä.
Vastustamme erityisesti 10 kohtaa. Siinä esitetään järjetön ehdotus, jonka mukaan "EU:n olisi harkittava mahdollisuutta määrätä jäsenvaltiot tarjoamaan vähimmäismäärä toiminnan aloittamistukea nuorille viljelijöille".
Tämä ei mielestämme ole ylikansallinen kysymys.
Varela Suanzes-Carpegnan mietintö (A5-0365/2000)
Arvoisa puhemies, eläkeläispuolue, jota edustan täällä Euroopan parlamentissa, katsoo, että komission, Euroopan parlamentin ja neuvoston pitää muuttaa ja se kehottaa niitä muuttamaan olennaista osaa kalastuspolitiikassaan: sitä osaa, josta on tullut jo syvään juurtunut tapa, eli tapa mennä kalastamaan muiden vesille ja poistaa omantunnon tuskat maksamalla rahasumma niiden maiden hallituksille, joiden vesillä olemme kalastaneet.
Olen aina kuullut sanottavan, että annamme ongenvavan niille, joilla ei ole omia varoja.
Mutta valitettavasti me eurooppalaiset emme anna heille onkivapaa, päinvastoin menemme itse kalastamaan heidän vesilleen.
Ymmärrän kalastajien ongelmia, jotka meidän täytyy ratkaista, mutta meidän täytyy ratkaista ne toisin eikä siten, että vahingoitamme väestöjä, joilla ei ole kalastuksen lisäksi muuta elinkeinoa.
Gallagherin mietintö (A5-0333/2000)
Arvoisa puhemies, haluaisin aloittaa sanomalla ryhmäni puolesta, että puollamme erittäin vahvasti yhteisen kalatalouspolitiikan jonkinmuotoista jatkamista Euroopan unionissa. Käsittääksemme kalavarojen hoito on paras tapa edetä, jotta voitaisiin taata sosiaalisen ja taloudellisen kehityksen jatkuminen monilla Euroopan unionin rannikkoalueilla, jotka eivät saa mitään muuta hyötyä tai joilla ei ole työllisyyttä tai muuta kehitystä kuin se, mitä ne saavat omista luonnonvaroistaan, esimerkiksi kalastuksesta ja vesiviljelystä.
Kun tämä on sanottu ja kunnia annettu sille, jolle kunnia kuuluu, meidän on myös tunnustettava, että yhteisessä kalatalouspolitiikassa on paljon puutteita.
Erityisen väärin on ehdottomasti vastustaa sitä, että yhteiseen kalatalouspolitiikkaan sisältyy alueellistamispolitiikkaa.
Parlamentti on taas tänään hylännyt tämän ehdotuksen.
Alueellistaminen ei tarkoita palauttamista uudelleen kansalliselle tasolle tai siirtymistä pois yhteisömallista: se tarkoittaa sitä, että vierekkäin sijaitseville ja samaa lajia kalastaville yhteisöille annetaan mahdollisuus yhdessä hallita noita lajeja.
Sen lisäksi meidän on myös nykyistä enemmän painotettava kaikkia Euroopan unionin vesiä koskevaa yhtenäistä tarkastusjärjestelmää ja annettava enemmän valtaa yhteisön tarkastajille, jotta ne voisivat varmistaa, että kaikkia sääntöjä noudatetaan asianmukaisesti.
Lopuksi minun on sanottava, että säilytystoimia tarvitaan.
Kalakannat ovat merkittävästi pienentyneet Euroopan unionin vesissä.
Siirtyminen muiden kalakantojen kalastamiseen ja niiden sisällyttäminen kiintiöjärjestelmään ei ole oikea tapa ratkaista säilytyskysymyksiä, vaan sen varmistaminen, että meillä on tiettyjä alueita, joille ei saa mennä ja joilla kalakannat voivat kasvaa uudelleen.
Tätä mallia on kokeiltu vapaaehtoisin sopimuksin tietyillä Irlannin vesialueilla ja hoitamalla tietyn ajan näitä kalastuskieltoalueita - joita sanotaan kesannointialueiksi analogisesti yhteisen maatalouspolitiikan termin kanssa.
Tämä on ainoa tapa taata, että voidaan ylläpitää tiettyä ravinnonlähdettä, tarjota työpaikkoja ja ottaa huomioon ympäristön suojeluun liittyvät näkökohdat kalastusvesissämme.
Tästä syystä tuimme Gallagherin mietintöä.
Arvoisa puhemies, äänestin tämän yhteistä kalastusta käsittelevän mietinnön puolesta, mutta pyydän Euroopan parlamenttia, neuvostoa ja komissiota valvomaan paremmin erästä seikkaa niiden asioiden lisäksi, jotka on mainittu mietinnön 20 kohdassa, sillä tämä seikka on jätetty huomiotta, eli miten alan eläkeläisten eläkkeen suuruutta ja heidän olojansa valvotaan ja valvotaanko niitä ylipäänsä, erityisesti pienkalastuksen piirissä työskentelevien eläkeläisten.
Heillä on oikeus siihen, että me käsittelemme heidän asioitaan kaikkien muiden kalastukseen liittyvien seikkojen lisäksi, myös sitä, miten kansalliset valtiot suojaavat eläkkeellä olevia kalastajia, kun he kerran jäävät viimeiselle sijalle niiden joukossa, joiden eläkeasioita suojataan riittävästi.
.
(EL) Ryhmäni äänesti päätöslauselman puolesta.
Voimassa olevan yhteisön lainsäädännön mukaisesti kreikkalaisten kalastajien kalastusyksinoikeus on rajoitettu kuuteen merimailiin toisin kuin muissa EU-maissa ja erityisesti Välimeren maissa, joissa on voimassa 12 merimailin raja.
Tällä tavoin kreikkalaiset kalastajat eivät saa osakseen tasa-arvoista kohtelua ja heidän asemansa on epäsuotuisa verrattuna muihin yhteisen kalastuspolitiikan piiriin kuuluviin valtioihin.
Kun otetaan huomioon, että kansainvälisen merioikeussopimuksen IX liitteen 5 artiklan 1 kohdan mukaisesti yhteisöllä on yksinoikeudellinen toimivalta merien kalavarojen kestävässä hoitamisessa ja näin ollen toimivalta säätää asiaa koskevia asetuksia ja säännöksiä, komission pitäisi käyttää toimivaltaansa ja määritellä myös kreikkalaisille kalastajille 12 merimailin kalastusyksinoikeus.
Lisäksi päätöslauselmassaan Á4-0018/99 (C-153/1-6-99) Euroopan parlamentti kehottaa komissiota suosittamaan yksinoikeudellisen kalastusvyöhykkeen laajentamista 24 merimailiin, jotta asianmukainen hajauttamispolitiikka taattaisiin ja rannikkoalueiden edut turvattaisiin.
Komission pitäisi omaksua edellä mainittu Euroopan parlamentin päätös.
. (FR) Niissä parlamentin mietinnöissä, joista meidän on annettava oma arvio, käsitellään yhteisen kalastuspolitiikan (YKP:n) eri näkökohtia, myös kalavarojen hoitoa ja suojelua, rakennepolitiikkaa, unionin kalastukseen liittyviä ulkosuhteita, markkinajärjestelyä, valvontaa ja tarkastuksia.
Komission ilmaisemat painopisteet ovat seuraavat: YKP:n eri tavoitteiden johdonmukaisuuden lisääminen erityisesti kalavarojen säilyttämisen, taloudellisen tehokkuuden ja kalastuksesta riippuvaisten alueiden työllisyyden välillä; kalastuksen taloudellisen puolen parempi huomioon ottaminen; ympäristö- ja kalastuspolitiikkojen parempi yhteneväisyys, hallintavälineiden parantaminen, erityisesti ottamalla käyttöön monivuotiset hallintavälineet; entistä avoimempi päätöksentekoprosessi ja YKP:n ulkoisen ulottuvuuden säilyttäminen.
Tietenkin voimme periaatteessa tukea kaikkia näitä.
Kuitenkin mielestäni olisi tarpeen korostaa seuraavia seikkoja, joiden merkitystä komissio ei ole mielestäni painottanut riittävästi.
Jos on niin, että suurimmat sallitut saaliit (TAC) on määriteltävä pääosin objektiiviselta ja tieteelliseltä pohjalta, alan ammattilaisten kanssa käytävälle vuoropuhelulle on ehdottomasti asetettava toimielinpuitteet ja vuoropuhelua on vahvistettava.
Kalastajien edustajat on otettava mukaan jo ennen tieteellisten asiantuntijoiden työskentelyä, jotta voidaan vahvistaa luottamusta sekä edistää perusteltujen ja helpommin hyväksyttävien päätösten tekemistä.
Tällainen suuntaus on vieläkin tärkeämpi, kun kyse on monivuotisten suuntaviivojen valmistelemisesta.
Tarkastus- ja seuraamusjärjestelmät on ehdottomasti yhdenmukaistettava eri kalastusalueilla jäsenvaltioiden välisten vääristymien välttämiseksi.
Yhteisön maiden toteuttamaa järjestelmää yhteisön vesillä liikkuvien kolmansien maiden laivastojen valvonnasta on vahvistettava.
Lopuksi todettakoon, että säilytettäessä TAC- ja kiintiöjärjestelmä olennaisena osana YKP:tä haluaisimme tähdentää, että vakauden periaatteen noudattaminen on meistä tärkeää ja että suhtaudumme kielteisesti kiintiöiden yksityistämiseen.
Poignantin mietintö (A5-0332/2000)
Arvoisa puhemies, äänestin tämän mietinnön puolesta, koska minä, samoin kuin eläkeläispuolue, kannatan sitä, että ennen kuin tehdään merkittäviä päätöksiä, Euroopan parlamentin mutta ei ainoastaan Euroopan parlamentin, vaan kaikkien johtavien osapuolten pitää kuulla niitä ryhmiä, kansoja, ihmisiä ja tahoja, joita asia koskee.
Tässä asiakirjassa lukee, että komissio on kuullut lukuisia elimiä voidakseen tehdä kalastuspolitiikkaa koskevia päätöksiä: kalastajien edustajia, kalastusalan yritysten edustajia, kalastusvälineitä tuottavien yritysten edustajia.
Se on myös kuullut kaikkia alueellisella tasolla.
Arvoisa puhemies, tämä on hyvä asia, mutta onko komissio kuullut myös kalojen mielipidettä?!
. (FR) Vuonna 2003 Euroopan kalastus ja sitä koskeva yhteinen kalastuspolitiikka muuttuu.
Jo vuosi 2001 merkitsee yhden kalastuksen hallintavälineen, MOO IV:n eli monivuotisen ohjausohjelman loppua.
On kaksi vuotta aikaa, eli 31:seen joulukuuta 2002 asti, harkita ja päättää yhteisestä politiikasta, johon liittyy Euroopan komission luettelon mukaisesti 18 kysymystä, mm. vapaasta pääsystä aluevesille, kalastus- ja vesiviljelytuotteiden markkinoiden valvonnasta tai hallinnasta, kansainvälisistä kalastussopimuksista, kalakantoja koskevista tieteellisistä tutkimuksista tai Välimeren erityiskysymyksistä.
Tämä YKP:n uudelleen tarkastelu, jopa uuteen uskoon muokkaaminen, tapahtuu sellaisessa tilanteessa, johon liittyy monenlaisia näkökohtia.
Ensinnäkin kalavarat eivät ole rajattomat.
Kummeliturska-, turska-, sardiini- ja tonnikalakannat ovat vaarassa tai vaikeuksissa.
Tuhlaustakin tapahtuu.
Yli 15 prosenttia maailman kalasaaliista heitetään vuosittain menemään, tätä tapahtuu varsinkin EU:ssa kieltojen noudattamiseksi tai sillä varjolla, että vältetään hintojen lasku, vaikka jotkin maat, kuten Norja, hyödyntävät kalavarojaan yli hyväksyttävyyden rajojen.
Tämä tarkoittaa 20 miljoonaa tonnia maailman 122 miljoonan tonnin kalasaaliista.
Kansainväliset ja alueelliset järjestöt, mm. FAO, Välimeren yleinen kalastusneuvosto ja Luoteis-Atlantin järjestöt ovat myös huolissaan kalastuksen hoidosta, mihin Euroopan yhteisökin osallistuu.
Eurooppa on solminut myös 25 kahdenvälistä kalastussopimusta mm. Angolan, Seychellien tai Madagaskarin kanssa ja pyrkii Marokon kanssa vaikeuksista huolimatta sopimukseen, vaikka tilanne onkin tällä hetkellä lukkiutunut.
Tällä hetkellä ennen kaikkea markkinat maailmanlaajuistuvat, ja siitä aiheutuu halpatuontiongelmia.
Olisi olennaista, että kirjoitettaessa uudelleen YKP ja sen usein liian lukuisat ja vaikeaselkoiset määräykset on onnistuttava sovittamaan yhteen keskenään ristiriitaiset tavoitteet: on suojeltava kalakantoja ennalta varautumisen periaatteen mukaisesti, mutta säilytettävä myös rannikoiden elinkeinoelämä ja yhteiskunnat, jotka ovat usein riippuvaisia kalastuksesta työpaikkojen antajana: esimerkki tästä on Englannin kanaali.
Samoin tarvitaan selkeää YKP:tä, mutta sen on oltava riittävässä määrin eriytynyt, jotta voidaan ottaa huomioon esim. Pohjanmeren tai Välimeren alueelliset erikoispiirteet ja jopa Adrianmeren, mitä italialaiset toivovat, tai muiden merialueiden sisäisten alueiden tarpeet.
On ennen kaikkea sovitettava yhteen Euroopan markkinoiden äärimmäinen avoimuus Eurooppa tuo 60 prosenttia käyttämästään kalasta ulkomailta ja tarve suojella kalastajia, jotka voivat seurata, kuinka Japanin, Yhdysvaltojen tai Korean markkinat sulkeutuvat heiltä.
Ratkaistakseen nämä monitahoiset ongelmat Euroopan komissio on omaksunut hyvän menetelmän ja kuullut laajasti kalastus-, ympäristö- ja tuottajajärjestöjä.
(Puhe keskeytettiin työjärjestyksen 137 artiklan mukaisesti.)
Yhteinen päätöslauselma: köyhdytetyn uraanin käyttö
Arvoisa puhemies, haluaisin ryhmäni puolesta sanoa, että pidämme myönteisenä juuri hyväksymäämme kompromissipäätöslauselmaa.
Vahva ja yhtenäinen mielipide, joka yksiselitteisesti vaatii köyhdytettyä uraania sisältävien ammuksien käytön keskeyttämistä, on myönteinen askel eteenpäin, vaikkei se menekään niin pitkälle, kuin olisimme halunneet.
Vihreiden ryhmä ja Euroopan vapaa allianssi -ryhmä vaativat köyhdytettyä uraania sisältävien ammusten täyttä tuotanto-, vienti- ja käyttökieltoa. Uskomme, että meillä on tälle sekä lailliset että moraaliset perusteet.
Lokakuussa 1980 tehdyssä YK:n yleissopimuksessa kiellettiin tiettyjen joukkotuhoaseiden käyttö; ihmisoikeustoimikunnan päätöslauselmassa vuonna 1996 tuomittiinkin köyhdytettyä uraania sisältävät ammukset niiden joukkotuhoaseluonteen takia.
Näiden aseiden käyttö on siten jo kielletty kansainvälisessä laissa.
Olisimme olleet myös paljon rauhallisempia, jos päätöslauselmaan olisi sisällytetty köyhdytetyn uraanin vaarojen arviointiin käytettyä menetelmää koskevat huolemme.
Yhä useammat tiedemiehet ovat nyt kyseenalaistaneet tavanomaiset menetelmät, jotka ovat perustuneet pikemminkin radioaktiivisten säteiden ulkoisesti saatuihin annoksiin kuin sisäisesti nautittujen tai hengitettyjen hiukkasten annoksiin.
Tutkimus osoittaa, että Tsernobylin räjähdys on aiheuttanut yli sata kertaa enemmän leukemiakuolleisuutta kuin asianosaiset radiologiset suojeluvirastot ennakoivat. Ne olivat perustaneet ennustuksensa ulkoiselle säteilylle.
Tämän virheen valtavuus jättää varjoonsa sen tosiseikan, että jopa erittäin pienillä säteilyannoksilla, kuten köyhdytetyn uraanin päästöillä, voi olla tuhoisia vaikutuksia terveydelle.
Siksi on olennaisen tärkeää, että menetelmät saadaan oikein, koska muuten kaikki maailman testit ja seulonnat ovat kerta kaikkiaan täysin turhia.
Lopuksi haluaisin viitata viime viikon Euroopan ääni -lehden kannessa olleeseen raporttiin, jossa paljastetaan, että EU:n uudet nopean toiminnan joukot ilmeisesti aikovat käyttää köyhdytettyä uraania sisältäviä aseita.
Huomatkaa siis, että kyseessä on humanitaariset joukot, jotka suunnittelevat sellaisen aseen käyttämistä, joka jättää valtavan määrän syöpiä perinnöksi niille siviileille, joita sen otaksutaan suojelevan.
Tämä on skandaalimaista, ja tämä aikomus on hylättävä.
Arvoisa puhemies, tuin yhteistä köyhdytettyä uraania koskevaa päätöslauselmaa ja pidän myönteisenä sitä tosiseikkaa, että parlamentti päätti säilyttää sekä viittauksen että vaatimuksen näiden aseiden käytön keskeyttämisestä.
Olisin pitänyt parempana tätä voimakkaampaa päätöslauselmaa, mutta tiedän, kuinka vaikeata sellaisen saaminen on.
Haluan kuitenkin sanoa sen, että pidän valitettavana korkea edustaja Solanan täällä tänä aamuna ilmaisemaa asennetta.
Samalla kun hän ilmoitti kannattavansa läpinäkyvyyttä ja avoimuutta tässä asiassa, hän myönsi, että hän alkoi toimia vasta sitten, kun asiasta tuli julkinen noin viikko sitten, vaikka hän oli Naton pääsihteeri Balkanin sodan aikana.
Hän jätti myös mainitsematta tai kertomatta kantansa kysymykseen, pitäisikö määrätä näitä asioita koskeva moratorio.
Pidän myös valitettavana hänen yritystään tehdä tästä parlamentista osallinen Naton päätökseen käyttää näitä aseita.
Näiden aseiden käyttäminen ei ollut suhteessa siihen haasteeseen, johon Naton oli vastattava, erityisesti Serbian vastaisessa sodassa, ja siksi se oli tarpeeton, ja siinä jätettiin kylmästi huomiotta vaikutukset väestöön kokonaisuudessaan.
Siinä jätettiin kylmästi huomiotta sen vaikutukset Naton joukkoihin ja itse asiassa siinä jätettiin kylmästi huomiotta sen jälkivaikutukset aputyöntekijöihin ja rauhanturvajoukkoihin sekä sotilas- ja poliisijoukkoihin tuon sodan jälkimainingeissa.
Kuten muutkin, myös minä vaadin, että uusilla nopean toiminnan joukoilla ei olisi käytössään tämäntyyppisiä aseita.
Vaadin kotimaani Irlannin hallitusta kieltäytymään osallistumasta tällaisiin nopean toiminnan joukkoihin, ellei selvästi sitouduta siihen, ettei tällaisia aseita käytetä.
.
(EL) Balkanin syndroomaa koskevan yhteisen päätöslauselman ainoana tarkoituksena on peitellä Naton ja Euroopan unionin rikollista politiikkaa, kun ne muka ihmisoikeuksien puolustamisen nimissä hyökkäsivät Jugoslaviaa vastaan ja aiheuttivat mittaamattomia inhimillisiä ja aineellisia tuhoja.
Jotta pommitukset olisivat olleet vieläkin tuhoisammat, ne eivät pidättäytyneet käyttämästä aseita, joiden ammukset sisältävät köyhdytettyä uraania, vaikka ne tiesivät jo Irakin vastaisen sodan perusteella niiden pitkäaikaiset tappavat vaikutukset.
Koska yhteisessä päätöslauselmassa ei suostuta hyväksymään Bosnian ja Kosovon miehitysjoukkoihin sekä Persianlahden sotaan osallistuneiden sotilaitten syöpä- ja leukemiatapausten yhteyttä köyhdytettyyn uraaniin, se jää kauniiksi toiveeksi avoimista keskusteluista ja työryhmien perustamisesta ja siinä ainoastaan pyydetään "Natoon kuuluvia jäsenvaltioita ehdottamaan köyhdytettyä uraania sisältävien aseiden käytön keskeyttämistä", samalla, kun pyydetään "Natoa harkitsemaan muiden ammustyyppien käyttöä", eli siis jatkamaan tappamista, mutta "puhtain" asein.
On tyypillistä, että vasemmistoryhmän tarkistusehdotus, jossa vaadittiin köyhdytettyä uraania sisältävien ammusten tuotannon, kokeiden, käytön ja myynnin kieltämistä, hylättiin komeasti Euroopan parlamentin jäsenten konservatiivisen enemmistön toimesta, ja se sai vain 23 prosenttia äänistä.
Euroopan parlamentin linja on tietenkin johdonmukainen, koska kuten Naton entinen pääsihteeri ja EU:n nykyinen korkea edustaja Javier Solana kyynisesti korosti omassa puheenvuorossaan, Euroopan parlamentti itse vaati tiukasti sotilaallista interventiota Balkanilla, sekä Bosniassa että Kosovossa.
Olisi tietenkin itsepetosta odottaa, että sotarikolliset voisivat tuomita itsensä.
Tämä tehtävä kuuluu kansoille.
Kreikan kommunistinen puolue on toistuvasti vaatinut paitsi köyhdytetyn uraanin käyttökieltoa myös miehitysjoukkojen välitöntä vetämistä Balkanilta ja sitä, että NATO ja EU kantaisivat kustannukset uhrien hoitamisesta ja korvauksista sekä ympäristön puhdistamisesta.
Kreikan kommunistisen puolueen europarlamentaarikot äänestivät yhteistä päätöslauselmaa vastaan, ja me kehotamme kansoja järjestäytymään yhtenäiseen vastarintaan ja käymään vastahyökkäykseen uuden maailmanjärjestyksen julmuutta vastaan.
. (DA) Yhteinen päätöslauselmaesitys sisältää useita järkeviä pohdintoja, mutta se ei vastaa sitä vakavaa tilannetta, jonka Nato on aiheuttanut Balkanin siviiliväestölle, sinne sijoitetuille sotilaille ja heidän lähimmäisilleen.
Noin 20 Balkanin veteraania on kuollut leukemiaan, ja määrä vain kasvaa.
KFOR-joukoissa palvelevia Yhdysvaltain sotilaita varoitettiin hengittämästä köyhdytettyä uraania.
Heitä varoitettiin koskemasta mihinkään, joka olisi saattanut olla kosketuksessa köyhdytetyn uraanin kanssa, heitä kehotettiin poistumaan alueilta, jotka saattaisivat olla köyhdytettyä uraania sisältäneistä aseista peräisin olevan pölyn saastuttamia, ja heitä kehotettiin pesemään sotilaspukunsa usein.
Käsityksemme mukaan Yhdysvaltain armeija ei anna tällaisia varoituksia perusteetta.
Useat tutkimuksetkin osoittavat, että köyhdytetyn uraanin hengittäminen on erittäin haitallista terveydelle.
Naton sotatoimien vaikutuksia sotatoimialueiden siviiliväestöön ei ole ylipäänsä tutkittu perusteellisesti.
Tulevaisuus paljastaa ne kuitenkin.
Sen vuoksi ei mielestämme todellakaan riitä, että rajoitutan vain vielä yhteen tutkimukseen, joka koskee köyhdytettyä uraania sisältävien aseiden käytön seurauksia.
Mielestämme asiaa on jo tutkittu melko perusteellisesti.
Lisäksi ennalta varautumisen periaatteen on mielestämme joka tapauksessa koskettava myös niitä ihmisiä, jotka ilmoittautuvat kansainvälisiin tehtäviin, ja sotatoimialueiden siviiliväestöä.
Näiden aseiden on kuuluttava kemiallisia aseita ja ydinaseita koskevan Geneven yleissopimuksen piiriin.
Kaikki tuotanto on lopetettava, ja kaikki varastot on tuhottava.
Vaadimme, että köyhdytettyä uraania sisältävien aseiden käyttö lopetetaan välittömästi!
. (FR) Se, että tärkeimpien suurvaltojen armeijoissa on saatu ainakin 10 vuoden ajan tuta köyhdytettyä uraania sisältävien ammusten vahingollisuus, käyttäjät mukaan luettuina, kertoo ainoastaan siitä, että esikunnat välittävät yhtä vähän omista sotilaistaan kuin siviiliväestöstä ja vihollisen armeijasta.
On syytäkin olla närkästyneitä siitä, millaiset seuraukset näiden aseiden käytöllä on ollut Naton sotilaisiin, ja vielä enemmän on syytä olla närkästyneitä siviiliväestöön kohdistuneista vaikutuksista, saivatpa nämä surmansa köyhdytettyä uraania sisältävien aseiden tai perinteikkäiden pommien vuoksi.
Mutta miten suhtautua Serbian ja Kosovon pommittamispäätökseen osallistuneiden kaikkien poliittisten ryhmittymien edustajien hurskastelevaan hämmästelyyn sen jälkeen, kun he olivat enimmäkseen tukeneet Persianlahden sotaa?
He antoivat esikunnilleen vapaat kädet ja ovat kansalaisten reaktioiden vuoksi tällä hetkellä muka huolestuneita päätöksensä seurauksista ja yrittävät karistaa vastuun harteiltaan.
Äänestimme sen GUE-ryhmän tarkistusehdotuksen puolesta, jossa vaadittiin "köyhdytettyä uraania sisältävien aseiden valmistuksen, kokeiden, käytön ja myynnin kieltämistä", vaikka tiedämmekin, että epäoikeudenmukaisesta sodasta ei tulisi tällä tavoin "siistiä sotaa".
Äänestimme kompromissipäätöslauselmaa vastaan protestoidaksemme sekä köyhdytettyä uraania sisältävien aseiden käyttöä että niitä sotia vastaan, joiden yhteydessä tällaisia aseita on käytetty, sekä protestoidaksemme näitä sotia tukeneiden puolueiden tekopyhyyttä vastaan.
. (FR) Kansalaiset ovat erityisen huolestuneita ammuksissa käytetyn köyhdytetyn uraanin ja kansanterveyden välisestä yhteydestä.
Kun nämä aseet osuvat maaliin, ne synnyttävät sellaisia kemiallisia reaktioita, joiden vaikutuksista sotilaisiin, siviileihin ja ympäristöön ei ole vielä tietoa.
Lisäksi köyhdytettykin uraani (joka säteilee 20 prosenttia vähemmän kuin luonnon uraani) on ydinjäte, jonka käyttäminen on vaarallista.
Balkanilla palvelleiden sotilaiden keskuudessa paljastuneiden leukemiatapausten ja Naton näiden aseiden käytön välillä voi olla yhteys.
Vaikka lopullisia selviä todisteita ei voida vielä esittää, vaikka tiedemiehet eivät ole vielä keskenään yksimielisiä, kyse on tällä hetkellä muusta kuin pelkistä epäilyistä, mikä käy ilmi eri tutkimustuloksista.
Niinpä huolestuminen on perusteltua, eikä siihen saa suhtautua yliolkaisesti.
Odottaessamme lopullisia todisteita meidän on sovellettava ennalta varautumisen periaatetta ja keskeytettävä näiden aseiden käyttö.
Tämä on vähin, mistä voimme tällä hetkellä päättää odottaessamme täydellistä käyttökieltoa, mikäli vaarallisuus näytetään tutkimuksissa toteen.
Naton on oltava erittäin avoin näiden aseiden käyttöön ja yleisesti ottaen operaatioidensa toteuttamiseen liittyvissä asioissa, ja Euroopan komission on käynnistettävä omalla tahollaan riippumaton tieteellinen selvitys.
Olemme kaikille niille, jotka kärsivät tai ovat tällä hetkellä ahdistuneita, velkaa sen, että kerromme totuuden ja olemme avoimia.
Kun kansainvälinen oikeus kehittyy siihen suuntaan, että väliintulo on legitiimi velvollisuus humanitaaristen tavoitteiden ja ihmisoikeuksien puolustamisen vuoksi, sotilasvoimamme eivät voi ottaa riskejä sen siviiliväestön vahingoksi, jonka suojelemisesta on kyse.
. (FR) Perusteluissa otetaan esiin ne aiheelliset huolenaiheet, jotka koskevat tätä tärkeää kysymystä vaikeilla alueilla toimivien sotilaiden terveydestä.
Asianosainen väestö on varsin sopivasti mielenkiinnon kohteena, myös siltä osin, mikä koskee niitä välttämättömiä elinehtoja, joista on huolehdittava näiden alueiden sosiaalista, taloudellista ja ympäristön jälleenrakennusta varten.
Päätöslauselma on siis kokonaisuutena pätevä, ja kannatan sitä kaikin puolin.
Sen sijaan 6 kohta, jossa Naton jäsenvaltioita vaaditaan ehdottamaan käytön keskeyttämistä, on nykytilanteessa liioiteltu, sillä ennalta varautumisen periaate on mukana siinä kohdassa, jossa Natoa kehotetaan harkitsemaan toisenlaisia ammuksia, kunnes köyhdytettyä uraania koskevien tutkimusten tulokset ovat selvillä.
Näin ollen, koska en voinut asettua 6 kohdan taakse, päätin pidättäytyä äänestämästä koko tekstistä.
.
(PT) Äänestimme yhteistä päätöslauselmaesitystä vastaan, koska emme voi hyväksyä, että yritetään yhä kieltää ilmeiset tosiasiat, köyhdytettyä uraania sisältävän aseistuksen käytön aiheuttamat vakavat terveyshaitat alueen väestölle.
Ydinaikakauden alusta asti, osapuilleen toisesta maailmansodasta alkaen, uraanin ja muiden radioaktiivisten aineiden käsittelyn riskit ja niihin liittyvät varotoimet ovat olleet hyvin tiedossa, sillä kyse on kemiallisesti ja radioaktiivisesti erittäin myrkyllisestä aineesta sekä hengitettynä että nieltynä, minkä lisäksi se on myös geneettisesti vaarallista.
Se, että Yhdysvallat ja muut Natomaat ovat käyttäneet tämäntyyppisiä aseita Persianlahden sodan aikana, Bosniassa ja Kosovossa, on aiheuttanut jo useiden tuhansien sotilaiden kuoleman, kärsimystä ja kuolemaa pommitettujen alueiden asukkaiden keskuudessa sekä näiden alueiden ympäristön saastumisen. Keskipitkällä ja pitkällä aikavälillä seurauksista eivät kärsi vain nykyiset vaan myös tulevat sukupolvet, mikä on kielletty Geneven yleissopimuksessa.
Lisäksi on käynyt selkeästi ilmi, ettei "puhtaita sotia" ole olemassa.
Koska kyseessä on laajamittainen rikos kokonaisia siviiliväestöjä kohtaan, tästä ihmiskuntaa kohtaan tehdystä rikoksesta vastuussa olevat korkeat viranomaiset on kiireellisesti tutkittava, arvioitava ja tuomittava, minkä lisäksi köyhdytettyä uraania sisältävien aseiden valmistaminen, testaus, käyttö ja myynti on heti kiellettävä käytön keskeyttämisen hyväksymien sijasta.
.
(EN) Ison-Britannian Labour-puolueen edustajat pitävät myönteisenä Naton jäsenvaltioiden aloittamia toimia Balkanilla palvelleissa joukoissa esiintyneiden kuolemantapausten ja sairauksien syiden tutkimiseksi.
Uskomme, että köyhdytetyn uraanin käytön pitäisi perustua tieteellisille tosiseikoille.
Panemme merkille, ettei vielä ole olemassa mitään todisteita siitä, että köyhdytetyn uraanin ja joukkojen ja siviilien sairastumisella olisi mitään yhteyttä.
Tästä syystä emme usko, että on tässä vaiheessa asianmukaista vaatia köyhdytettyä uraania sisältävien aseiden käytön keskeyttämistä.
. (FR) Oliko todellakin yllättävää, että köyhdytettyä uraania sisältävät aseet osoittautuivat vaarallisiksi?
Me kaikki tiedämme, että Naton Persianlahden (1991), Bosnian (199495) ja Kosovon (1999) sodissa käyttämillä aseilla on ollut vakavia seurauksia ensinnäkin pommitetulle siviiliväestölle, mutta myös ympäristölle ja sotilaille, kuuluivatpa he sitten Natoon tai Irakin, Bosnian, Serbian tai Kosovon asevoimiin.
Sotilas- ja poliittiset viranomaiset ovat jo pitkään vain suhtautuneet väheksyvästi niihin, jotka ovat huolestuneet asiasta.
Tarvittiin amerikkalaisten ja sen jälkeen ranskalaisten sotilaiden liikkeellelähtöä, jotta skandaali lopultakin puhkesi erään italialaisen epäilyttävän kuoleman vuoksi.
"Siistiä" sotaa ei ole olemassa.
Sitä kautta, että entiset sotaa käyvät voimat ovat epäsuorasti myöntäneet asian, on voitava valottaa hallitusten ja ennen kaikkea sotapäälliköiden, kuten NATOn entisen pääsihteerin J. Solanan, vastuukysymyksiä.
Meidän on vaadittava köyhdytettyä uraania sisältävien aseiden valmistuksen, testaamisen, käytön ja myynnin kieltämistä.
Ilmoitamme kannattavamme kansainvälisen sopimuksen allekirjoittamista. Ja vaadimme välittömästi Balkanilla sotilastoimiin osallistuneiden sotilaiden, kentällä toimineiden humanitaaristen järjestöjen jäsenten ja näiden alueiden väestön terveyden seurantaohjelmaa.
.
(EN) Äänestin köyhdytettyä uraania sisältävien ammusten käytön keskeyttämisen puolesta.
Ihannetapauksessa olisin pitänyt parempana ehdotonta kieltoa, koska on erittäin todennäköistä, että ne aiheuttavat haittaa muidenkin kuin kohteensa terveydelle.
Pidän niitä valitettavina myös siksi, että niillä on sellaisia laajempia vaikutuksia ihmiselle ja luonnolle, joita on mahdoton hyväksyä.
Haluaisin kirjata muistiin myös erittäin syvän huolen siitä ympäristöhaitasta, jota testiammunnat lähes varmasti aiheuttavat Solwaynvuonon Dundrennan Range -vesialueella.
Nämä vesialueet kärsivät nyt jo Sellafieldistä tulevan radioaktiivisen säteilyn luvattoman korkeasta tasosta.
. (EL) Arvoisa puhemies, Jugoslavian pommitusten surullisten tapahtumien ja köyhdytettyä uraania sisältävien ammusten käytön paljastumisen jälkeen nyt pitäisi kiireesti kieltää tämäntyyppiset ammukset, jotka aiheuttavat vaaroja sekä heti niiden käytön jälkeen että vielä kauan jälkeenpäin, ja ne ovat myös sokeita, eli ei ole mitään mahdollisuutta tehdä eroa niiden kesken, jotka ovat vaarassa altistua niiden vaikutuksille.
Yhtä tärkeä ja kiireellinen kysymys on laatia suuren mittaluokan apu-, ehkäisy- ja korvauspolitiikka kaikilla niillä Jugoslavian alueilla, joihin näiden ammusten käyttö vaikuttaa, tavoitteena terveyden ja ympäristön suojeleminen, maaperän ja vesistöjen puhdistaminen sekä Jugoslavian ja sitä ympäröivän alueen tasaisen kehityskulun turvaaminen.
Käsiteltävänä oleva yhteinen päätöslauselmaesitys ei kata täysin ensimmäistä tavoitetta, mutta on joka tapauksessa myönteistä, että päätöslauselmassa vaaditaan toistaiseksi näiden ammusten käytön keskeyttämistä.
Toisen tavoitteen kohdalla yhteisessä päätöslauselmassa esiintyy joitakin yleisluonteisia ja hajanaisia viittauksia jo olemassa oleviin apuohjelmiin, joiden toiminta-alue on tavalla tai toisella rajallinen, eikä näkyvissä ole mitään aikeita uusiin ja tehokkaisiin toimiin, jotka olisivat tilanteen ja todellisten tarpeiden tasalla.
Muilta osin päätöslauselmassa käsitellään suppein sanamuodoin hyvin tärkeitä kysymyksiä, jotka liittyvät köyhdytettyä uraania koskevaan analyysiin ja tutkimustarpeeseen, mutta samalla siinä ei mainita lainkaan jatkuvia yrityksiä hämärtää ja salata tapahtumia, kaikkien tuntemia riippumattomia tutkimuksia ja jopa Natomaiden virallisia asiakirjoja, jotka koskevat köyhdytetyn uraanin vaaroja, sekä varotoimenpiteitä, joita niiden omien sotilaiden pitää noudattaa.
Kaikista näistä syistä en voi allekirjoittaa päätöslauselmaluonnosta.
Äänestän tyhjää, koska vaatimus köyhdytetyn uraanin käytön keskeyttämisestä saattaa olla myönteinen askel oikeaan suuntaan, vaikka se ei tietenkään tarkoita, että näin lopetettaisiin myös sodat, laittomat kansainväliset pommitukset ja muut vastaavat umpikujaan johtavat väliintulot.
Joka tapauksessa myös koko Euroopan ja koko maailmanlaajuisen joukkoliikkeen pitää jatkuvasti ponnistella sen puolesta, että nämä aseet kiellettäisiin lopullisesti. Tästä tulee vakava isku vasten omavaltaista ja ylimielistä militaristista näkemystä politiikasta ja maailmasta.
Haluan lopuksi tuoda esiin hämmennykseni keskustelun aikana todetun poliittisen vääristelyn edessä: samalla tavoin, kuin jotkut syyttivät meitä siitä, että Miloseviæin politiikkaan kohdistuva kritiikkimme palvelee Natoa ja sen pommituksia, Solana syyttää nyt meitä siitä, että köyhdytettyyn uraaniin kohdistuva kritiikkimme ... unohtaa Miloeviæin uhrien ihmisoikeudet.
Kummassakin tapauksessa puutteelliset argumentit itse asiasta johtavat siihen, että rationalismin periaatteet unohtuvat helposti ja aletaan flirttailla irrationalismin kanssa, jolloin ollaan jo kaikenlaisen totalitarismin tai stalinismin kynnyksellä...
Päätöslauselmaesitys: Korean demokraattinen tasavalta
Arvoisa puhemies, ryhmämme äänesti kommunistista Koreaa koskevan päätöslauselman puolesta.
On itsestään selvää, että valittelemme ponnekkaasti kommunistidiktatuurin Pohjois-Koreassa vuoden 1950 jälkeen tekemiä tekoja.
Ihmistä kohtaan osoitettu halveksunta on seurausta siitä rajattomasta materialismista, johon erityisesti kommunismi ja yleisesti ottaen vallankumousideologiat perustuvat.
Ryhmämme esittää toiveen siitä, että Pohjois-Korea palaisi pian takaisin todellisen vapauden helmaan, mikä on rauhan välttämätön edellytys.
Olemme tyytyväisiä siihen, että kummankin Korean väliset suhteet ovat jo jonkin aikaa olleet paremmalla tolalla.
Nämä rauhanponnistelut ovat ääretön toivonlähde niille perheille, jotka ovat eläneet erossa toisistaan puolen vuosisadan ajan.
Meidän on mahdollisimman paljon edistettävä tätä muutosta.
Kuitenkin voimme pahoitella sitä, että päätöslauselmassa pyritään uskomaan suhteiden hoitaminen kommunistiseen Koreaan Euroopan unionin haltuun jäsenvaltioiden sijasta.
Onko tarpeen muistuttaa, että diplomatia on jokaisen täysivaltaisen valtion arvokkaimpia valtaoikeuksia.
Jokainen valtio voi olla vapaasti diplomaattisuhteissa jonkin toisen valtion kanssa.
Jokaisen valtion on voitava säilyttää vapaus harjoittaa haluamaansa ulkopolitiikkaa, sellaista politiikkaa, joka soveltuu parhaiten sen poliittisiin ja taloudellisiin etuihin.
Nyt epäilen vahvasti, että yhteisömme toimielimet, joita painavat liiat monet huonosti sisäistetyt suuret periaatteet, eivät ole riittävän kypsiä tällaiseen realismiin.
Äänestykset päättyvät.
(Istunto päättyi klo 13.35 ja sitä jatkettiin klo 15.00.)
Neuvoston painopistealueet Yhdistyneiden kansakuntien ihmisoikeustoimikunnan istunnossa Genevessä
Esityslistalla on seuraavana neuvoston ja komission julkilausumat neuvoston painopistealueista Yhdistyneiden kansakuntien ihmisoikeustoimikunnan istunnossa Genevessä.
- (SV) Arvoisa puhemies, hyvät parlamentin jäsenet, arvoisa Euroopan komission jäsen, olen iloinen siitä, että jo Ruotsin puheenjohtajakauden varhaisessa vaiheessa voidaan keskustella tästä tärkeästä kysymyksestä, joka koskee YK:n ihmisoikeustoimikunnan kanssa pidettävän kokouksen valmisteluja.
Keskustelun aikana aion tietenkin seurata tarkkaan, mitä näkökohtia tuodaan esille, ja tarkkailla sitä tunnelmaa, joka edeltää EU:n aseman vakiintumisesta käytäviä jatkokeskusteluja.
Tämän vuoden istunnosta puheen ollen puheenjohtajavaltio Ruotsin tavoitteena on pitää EU yhtenäisenä rintamana, kehottaa ehdokasvaltioita sekä kannattamaan EU:n lausuntoja että osallistumaan päätöslauselmatyöhön sekä saavuttaa mahdollisimman suuri yleinen tuki ehdotuksille. Tämä koskee tänä vuonna erityisesti Iranin ja Tsetsenian tilannetta.
Ymmärrettävistä syistä on vielä epäselvää, kuinka viime syksynä pidetyn Lähi-idän tilannetta koskevan YK:n ihmisoikeustoimikunnan erityisistunnon seuranta aiotaan toteuttaa.
On kuitenkin selvää, että kysymyksen voidaan olettaa hallitsevan tämän vuoden istuntoa ja että EU:sta muodostuu yksi keskeisistä toimijoista.
Neuvosto pyysi viime vuoden maaliskuussa arvioita EU:n ja Kiinan välisestä ihmisoikeuksia koskevasta vuoropuhelusta.
Odotamme, että johtopäätökset hyväksytään tammikuun lopussa pidettävässä neuvoston kokouksessa.
Niissä määritellään vuoropuhelun tavoitteet ja tarkennetaan sitä, miten vuoropuhelu ja vuoropuhelun tulosten säännöllinen arviointi suoritetaan.
Vielä on epäselvää, onko Kiinaa koskeva päätöslauselma ajankohtainen tämä vuoden istunnon aikana.
EU:lla on läheiset suhteet Yhdysvaltoihin, joka toimi viime vuonna ehdotusten tekijänä.
Sama koskee toista kysymystä, joka herätti huomiota YK:n ihmisoikeustoimikunnassa, nimittäin Kuuban ihmisoikeustilannetta koskevaa päätöslauselmaa, josta Tsekin tasavalta ja Puola viime vuonna vastasivat.
Teemallisten päätöslauselmien joukosta EU kantaa jatkossakin vastuun lasten oikeuksia ja kuolemantuomiota koskevista päätöslauselmista.
YK:n ihmisoikeustoimikunta päättää useista naisten oikeuksia koskevista päätöslauselmista, joihin EU on voimakkaasti paneutunut, vaikka ne eivät kuulukaan EU:n aloitteiden piiriin.
Vielä tässä vaiheessa on epävarmaa, mitä toimia EU:lta vaaditaan rotusyrjinnän vastaista maailmankonferenssia koskevan YK:n ihmisoikeustoimikunnan päätöslauselman yhteydessä, samalla kun EU:n osallistuminen tämän maailmankonferenssin valmisteluihin on selvästi yksi tämän vuoden alkupuoliskon suurimmista vaatimuksista.
Ns. lasten oikeuksia koskeva päätöslauselmien kokoelma, joka on laadittu yhteistyössä latinalaisamerikkalaisen ryhmän kanssa, on valitettavasti laajentunut niin, että sitä on lähes mahdoton käsitellä.
EU:n tavoitteena on sen vuoksi supistaa päätöslauselma minimiin ja asettaa siten oikeusnäkökulma keskeiseen asemaan.
Tätä tavoitetta vahvistaa toivomus siitä, että voisimme rakentavasti osallistua syyskuussa 2001 pidettävän YK:n erityisistunnon valmisteluihin.
Kuolemanrangaistuksen vastainen työ on yksi EU:n yhteisen ulkopolitiikan tärkeimmistä ihmisoikeuksiin liittyvistä kysymyksistä, ja se on ilmaistu mm. vuonna 1998 hyväksytyissä EU:n suuntaviivoissa.
YK:n ihmisoikeustoimikunnan laatima kuolemanrangaistusta koskeva päätöslauselma muodostaa tärkeän osan tätä työtä.
Tänäkin vuonna tavoitteena on saavuttaa mahdollisimman vahva tuki tälle päätöslauselmalle.
Jotta EU voisi aktiivisesti osallistua ihmisoikeuksia käsitteleviin kysymyksiin, on tärkeää, että sillä on mahdollisuus saada olennaista tietoa.
EU:n jäsenvaltioilla ja kaikkialla maailmassa sijaitsevilla komission edustustoilla on tärkeä asema tiedon hankinnassa.
Yksittäisten järjestöjen kanssa tehtävä läheinen yhteistyö on keskeinen tekijä, kuten myös alueellisten järjestöjen kanssa tehtävä yhteistyö.
Viimeisenä, mutta ei vähäisimpänä asiana on se, että EU jatkaa täyden tuen antamista YK:n ihmisoikeusvaltuutetulle.
.
(EN) Arvoisa puhemies, hyvät naiset ja herrat, haluan kiittää parlamenttia tämän keskustelun käymisestä tänään kollegani Pattenin puolesta, joka joutui lähtemään Moskovaan kokoukseen. Tämä keskustelu tarjoaa meille arvokkaan tilaisuuden vaihtaa mielipiteitä tulevasta ihmisoikeustoimikunnasta.
On tärkeää ottaa parlamentin näkökannat huomioon, koska Euroopan unioni on vakiinnuttamassa näkökantoja Genevessä käsiteltävistä pääasioista.
Uusista aloitteita koskevista näkökannoista päätetään lopullisesti pitkien keskustelujen jälkeen, jotka ovat tietenkin prosessin olennainen osa.
Kansalaisjärjestöt ja muut ovat oikeassa korostaessaan keskustelun tärkeyttä ja näkökantojen tarkastelua.
Puheenjohtajavaltion edustajat, komission yksiköt ja lukuisat jäsenvaltiot osallistuivat Brysselissä 11. tammikuuta pidettyyn ihmisoikeuskontaktiryhmän kokoukseen.
Monenlaiset kansalaisjärjestöt saivat tilaisuuden ilmaista kantansa tärkeimpiin maita ja teemoja koskeviin kysymyksiin. Tämä panos osoittautuu epäilemättä hyödylliseksi harkintaprosessissa.
Viime vuonna kokoontuneella 56. ihmisoikeustoimikunnalla oli tietenkin omat hyvät ja huonot puolensa.
Euroopan unionin esittämän päätöslauselman hyväksyminen oli erittäin myönteinen saavutus.
Euroopan unioni voi toistaa tämän siirron tänä vuonna, koska asia on edelleen erittäin suuri huolenaihe.
Puheenjohtaja Ruotsi on antanut yleisesti merkin siitä, että Euroopan unionin ponnistuksia kuolemanrangaistusasiassa jatketaan ja tehostetaan.
Monet olivat pettyneitä, kun hyväksyttiin esitys olla toimimatta Kiinaa koskevissa asioissa.
Jotkut ihmisoikeustoimikunnan jäsenet äänestivät vastaan, millä he tekivät selväksi, että sellaiset esitykset pelkästään tukahduttavat keskustelua ja heikentävät koko kokoontumisen olemassaolon oikeutusta.
Kuten olen sanonut, tänä vuonna Genevessä kokoontuvaa 57. ihmisoikeustoimikuntaa varten tehtyjä EU:n päätöslauselmia koskevia päätöksiä ei ole saatu valmiiksi, mikä on tavallista prosessin tässä vaiheessa.
Puheenjohtajavaltio ja jäsenvaltiot tutkivat tilannetta useissa eri valtioissa ja ottavat tarvittaessa huomioon Yhdistyneiden Kansakuntien erityisraportoijilta saatavan tiedon ja muun saatavilla olevan tiedon.
Rohkenen esittää lyhyitä kommentteja joistakin mielenkiintoisista asioista, jotka ovat epäilemättä keskustelunaiheita 57. toimikunnassa, olivatpa ne sitten osa EU:n aloitetta tai eivät.
Kiinaan liittyy edelleen tuttuja huolenaiheita, joita kuullaan edelleen EU:n ja Kiinan välisessä vuoropuhelussa.
Viime kuukausien myönteiseen kehitykseen kuuluu ihmisoikeusasioita koskevan yhteisymmärrysmuistion allekirjoittaminen viime marraskuussa Yhdistyneiden Kansakuntien päävaltuutetun kanssa.
On kuitenkin välttämätöntä, että vuoropuhelu johtaa konkreettiseen muutokseen. Tätä Euroopan unioni toisti Genevessä viime vuonna.
Tämän lisäksi Kiinan kanssa käytävä ihmisoikeuksia koskeva vuoropuhelu on tällä hetkellä sellaisen arviointiprosessin kohteena, joka johtaa siihen että tammikuussa pidettävä yleisten asioiden neuvosto hyväksyy päätöslauselmia.
Ne muodostavat pohjan sille, että vuoropuhelua voidaan viedä eteenpäin rakentavasti ja mielekkäästi.
Iranista: 55:nnessä yleiskokouksen istunnossa New Yorkissa hyväksytyssä päätöslauselmassa pidettiin myönteisenä tuon maan positiivisia muutoksia.
Siellä pantiin kuitenkin huolestuneena merkille vapauksien rajoittamiseen, teloitusten ja kidutusten käyttöön sekä uskonnollisiin vähemmistöihin ja naisiin kohdistuvaan syrjintään liittyvät vaikeudet.
Erityisedustaja Copithornen viime syyskuussa yleiskokoukselle jättämässä väliaikaselvityksessä korostettiin tarvetta tehostaa edistymistä ihmisoikeuksissa.
Erikoisedustajan pääsy on edelleen tärkein huoli.
Lopuksi temaattisena huolenaiheena lasten asiat saavat ansaitusti enemmän huomiota tänä vuonna erityisesti syyskuussa pidettävässä Yhdistyneiden Kansakuntien yleiskokouksessa.
Tämän lisäksi Euroopan unioni osallistuu edelleen aktiivisesti lasten oikeuksia koskevan päätöslauselman laadintaan Genevessä ja pyrkii tekemään yhteistyötä Latinalaisen Amerikan ja Karibian ryhmän kanssa, kuten viime vuonnakin.
Arvoisa puhemies, haluaisin onnitella puheenjohtajaa ja komission jäsentä heidän puheistaan, erityisesti siitä, mitä he sanoivat kuolemanrangaistuksesta sekä Kiinan ja Iranin tilanteesta.
Minusta ainoastaan se on valitettavaa, että kumpikaan näistä puhujista ei maininnut sanaa Venäjä, koska minusta Venäjän tilanne näyttää huolestuttavalta.
Erityisesti komission on pohdittava tätä, jos meidän on tarkoitus saada tyydyttävä ihmisoikeustilanne Eurooppaan kokonaisuudessaan.
Jos meillä on onnea ja ajoitus on hyvä, niin komission jäsen Patten pystyy ottamaan esiin tiettyjä kysymyksiä Venäjän presidentin kanssa.
Nyt onkin sopiva aika keskustella tästä asiasta, koska Neuvostoliiton romahduksesta on melkein kymmenen vuotta.
Tuohon aikaan meillä oli suuria toiveita siitä, että koko Euroopasta tulisi ihmisoikeusmyönteinen vyöhyke, mutta tietenkään asiat eivät mene juuri niin kuin toivoisi.
Erityisesti Valko-Venäjän tilanne on huonontunut merkittävästi ja Balkanilla on ollut hirvittäviä kansalaissotia ja valtavia verilöylyjä.
Meidän Euroopassa on onniteltava itseämme siitä, että edistystä on saavutettu jonkin verran, vaikkei tarpeeksi.
Olen erityisen iloinen nähdessäni mitä Puolassa, Unkarissa ja Tsekin tasavallassa on tapahtunut.
Ihmisoikeustilanne on parantunut merkittävästi noissa maissa sekä Baltian maissa sekatalousjärjestelmän rakentamisen myötä.
Jotkut ihmiset eivät pidä tätä ihmisoikeutena, mutta minä uskon, että se itse asiassa on ihmisoikeus, ja se edustaa edistysaskelta, jota meidän on pidettävä myönteisenä.
Olen syvästi liikuttunut nähdessäni joka kesä Välimeren lomakeskuksissa ja muualla suuria määriä Keski- ja Itä-Euroopan maista, myös Venäjältä, tulevia lomailijoita lomailemassa samalla tavalla kuin me olemme lomailleet jo vuosikymmeniä.
Ison-Britannian ulkoministeri Ernest Bevin tapasi sanoa, että ulkopolitiikan päätarkoitus on mahdollistaa se, että kansalaisten matkustamiseen liittyy mahdollisimman vähän byrokraattista häiriötä ja vaivaa.
Uskon kuitenkin, että minun pitäisi mainita muutama Venäjän erityisongelma.
Yhdestä niistä olen tunnetusti kiinnostunut, nimittäin Media-Mostia ja Venäjän vaihtoehtoista televisiojärjestelmää koskevasta kysymyksestä.
Toivon, että komission jäsen Patten on saanut hyvin tietoa Media-Mostin johtajan Vladimir Gusinskin pidätykseen liittyvästä kysymyksestä.
Yllättävää kyllä, hän on talossaan lähellä Espanjan Malagaa.
Minusta on kummallista, että Espanjan poliisi tällä tavalla täyttää entisen KGB:n pyynnön.
Presidentti Putin jatkaa edelleen sotaa toisinajattelua vastaan.
Hänellä ei näytä olevan huumorintajua.
Hän ei halua nähdä itseään televisiossa käsinuken esittämänä eikä hän halua, että hänen kustannuksellaan pilaillaan.
Näyttää siltä, että Venäjän presidentin arvolle ei sovi tämäntyyppinen herjanheitto, eikä hän siedä sitä.
Tämä on erittäin epämiellyttävä vihanpito, jonka tekee vielä epämiellyttävämmäksi se, että toinen sen osapuolista nauttii Venäjän presidentin tukea.
Tämä ei ole hyvä, ja toivon, että tätä asiaa käsitellään komission jäsen Pattenin vierailun aikana.
Muut Venäjää koskevat seikat, jotka haluan lyhyesti mainita, ovat Venäjän armeijan tilanne, erityisesti Tsetseniassa, mutta myös sen kansainvälinen tilanne, koska Venäjän armeija on nykyään tunnettu julmuudestaan, erityisesti sen tavasta kohdella nuoria asevelvollisiaan.
Katsoin myös viime vuonna huolestuneena Venäjän nykyisten johtajien - joista monet ovat entisiä KGB:n jäseniä, koska heidät on nimittänyt entinen KGB:n eversti - taipumusta pidättää herkästi brittiläisiä, amerikkalaisia ja venäläisiä niin sanottuja vakoojia.
Olisin luullut, että tämäntyyppinen toiminta on täysin tarpeetonta kylmän sodan jälkeisessä ilmapiirissä.
Edellä mainituin varauksin onnittelen siis komissiota ja puheenjohtajaa ja odotan innokkaasti ihmisoikeuksien parantumista tulevana vuonna.
Arvoisa puhemies, viime vuonna osallistuin 56. ihmisoikeustoimikunnan istuntoon Genevessä ja viime viikolla osallistuin ihmisoikeuksia käsittelevän kontaktiryhmän kokoukseen: paljon on vielä tehtävä, ja tilanne pikemminkin pahenee kaikkialla maailmassa.
Ihmisoikeuksien edistäminen ja puolustaminen on Euroopan unionin tärkeimpiä painopistealueita ja ne ovat edelleen yksi unionin perusperiaatteista.
Itse asiassa uskon, että ihmisoikeuskäsitteen pitäisi olla vallitsevana piirteenä kaikessa, mitä teemme demokratian puolesta, koska negatiivisen ihmisoikeustilanteen aiheuttaa tai sitä pahentaa usein demokratian puuttuminen sekä tehottomat ja korruptoituneet hallintorakenteet.
Ihmisoikeudet eivät ole olemassa yksin, eikä niitä pidä käsitellä teoreettisesti.
Ne ovat kaikkien ihmisten perusoikeuksia riippumatta siitä, keitä he ovat, missä tai kenelle he ovat syntyneet.
Kuitenkin samaan aikaan, kun keskustelemme parlamentissa, naisten ja lasten oikeuksia loukataan.
Tästä syystä neuvoston ja jäsenvaltioiden on työskenneltävä tärkeimpien kaikkien maiden saatavilla olevien ihmisoikeusvälineiden yleisen ratifioinnin puolesta, erityisesti seuraavien sopimusten puolesta: kansainvälinen yleissopimus kansalaisoikeuksista ja poliittisista oikeuksista, yleissopimus taloudellisista, sosiaalisista ja sivistyksellisistä oikeuksista, yleissopimus kaikkinaisen naisten syrjinnän poistamisesta, sopimus kaikenmuotoisen naisiin kohdistuvan syrjinnän poistamisesta, jo aiemmin mainittu yleissopimus lapsen oikeuksista, yleissopimus kaikkinaisen rotusyrjinnän poistamisesta sekä äärimmäisen tärkeä kidutuksen vastainen yleissopimus.
Vaadimme myös välittömiä toimia homoseksuaalisten ihmisten suojelemiseksi halventavalta ja epäinhimilliseltä kohtelulta, jonka kohteeksi he edelleen joutuvat: seksuaalisen suuntautumisensa vuoksi heitä uhkaa edelleen kuolemanrangaistus tietyissä osissa maailmaa.
Vaadimme myös Euroopan unionia tukemaan YK:n ihmisoikeuspäävaltuutettua ja muita kansainvälisiä järjestöjä ja kansalaisjärjestöjä taistelussa riippumattomiin joukkotiedotusvälineisiin kohdistuvaa sortoa vastaan, johon lordi Bethellkin viittasi, ja lehtimiehiin ja kirjailijoihin kohdistuvaa sortoa vastaan ja kehottamaan kaikkia valtioita lopettamaan sensuurin, suojaamaan pääsyä julkiseen tietoon ja lopettamaan rajoitukset, jotka koskevat nykyaikaisen tietotekniikan käyttöä, joka on usein sorrettujen ihmisten pelastus.
Vaadimme myös neuvostoa ja YK:n ihmisoikeustoimikuntaa antamaan täyden tukensa sellaisen kansainvälisen sopimuksen laatimisessa, joka koskee kaikkien henkilöiden suojaamista pakkokatoamiselta.
Vaadimme taas kerran kuolemanrangaistuksen poistamista, toivottavasti emme turhaan.
Valtioita voidaan nimetä, ne pitää nimetä ja asettaa häpeään, mutta parlamentin on yhdessä komission ja YK:n toimikunnan kanssa kaksinkertaistettava ponnistuksensa sen varmistamiseksi, että miehet, naiset ja lapset syntyvät tasa-arvoisiksi ja voivat elää tasa-arvoisina nauttien ihmisoikeuksien perusvapauksista.
Tämä on viesti, jonka parlamentin on vietävä YK:n toimikunnalle Geneveen, ja toivon, että kaikki parlamentin jäsenet tukevat tätä aikomusta.
Arvoisa puhemies, arvoisa neuvoston puheenjohtaja, arvoisa komission jäsen, Euroopan unioni on tärkeä arvoyhteisö, joka edustaa demokratiaa, inhimillisyyttä ja ihmisoikeuksia.
Tämä on sisäisen työmme, mutta myös ulkopolitiikan, perusta.
EU:n ihmisoikeuspolitiikka on monessa suhteessa hyvä, mutta siitä puuttuu yhtenäinen ja johdonmukainen strategia, joka koskee sitä, kuinka tämän asian edistämiseksi tehtävää työtä pitäisi harjoittaa.
Eri toimielimet eivät ole aina yhteensopivia, ja seurannassa ja analysoinnissa esiintyy puutteita, mikä tietenkin heikentää vaikutusvaltaamme.
Näin Geneven istunnon kynnyksellä toivon liberaaliryhmän tavoin, että Eurooppa olisi voimakas ja yhtenäinen ja että se ajaisi voimakkaasti useita asioita.
Oli hauska kuulla puheenjohtajavaltio Ruotsin kertovan tavoitteista täällä tänään.
On hyvä, että neuvosto tukee päätöslauselmaa kuolemanrangaistuksesta ja lasten ja naisten oikeuksista.
Haluan myös liberaaliryhmän puolesta kehottaa neuvostoa tukemaan kidutuksen vastaiseen yleissopimukseen liittyvien pöytäkirjojen laatimista sekä uutta kansainvälistä katoamistapauksia koskevaa yleissopimusta.
Myös pakolaiskysymys on otettava esille.
Ihmisoikeusloukkauksia esiintyy useissa valtioissa.
Niitä on aina arvosteltava, myös silloin, kun niitä esiintyy EU:n valtioissa.
Tietyissä valtioissa tilanne on kuitenkin hälyttävä.
Haluan todellakin vedota neuvostoon, jotta se yrittäisi saada aikaan päätöslauselman, joka koskee Kiinaa, jossa maan kansalaisiin kohdistuvat hyökkäykset pahenevat jatkuvasti - etenkin väkivalta on lisääntynyt Falun Gong -lahkon kannattajia kohtaan.
Neuvoston puheenjohtaja mainitsi Iranin ja Tsetsenian.
Haluaisin lisätä joukkoon Saudi-Arabian, Kolumbian, Indonesian ja Afganistanin.
Näidenkin valtioiden tilanne on erittäin hälyttävä.
Sekä YK että EU ovat tärkeä ääni kansainvälisessä keskustelussa.
Monet valtiot kuuntelevat "Brysselistä" tulleita signaaleja ja ottavat ne huomioon.
Voimme käyttää tätä asemaa hyväksemme taistellaksemme aktiivisesti ihmisoikeuksien puolesta.
Se vaatii johdonmukaisuutta, rohkeutta ja entistä perusteellisempaa strategiaa.
Toivon, että puheenjohtajavaltio Ruotsi voi osallistua tällaisen strategian muotoilemiseen, ei vain Geneven kokouksen kynnyksellä vaan myös tulevaisuutta ajatellen, jotta siitä tulisi luonnollinen osa EU:n ulkopolitiikkaa.
Arvoisa puhemies, ihmisoikeudet ovat unionin arvo- ja oikeusperustan erottamaton osa.
Ne ovat eräistä painotuseroista huolimatta myös yleismaailmallisia.
EU:lla ei kuitenkaan ole ihmisoikeusstrategiaa vastuun jäädessä ensi sijassa jäsenvaltioille.
Kun strategiaa ei ole, taktiikasta tulee strategia.
Ihmisoikeuksien kohdalla se merkitsee, että poliittinen tarkoituksenmukaisuus saattaa sanella missä ja milloin niiden loukkauksiin kulloinkin puututaan.
Jossakin määrin se on väistämätöntä.
EU:n kaltaisen ihmisoikeuksien kunnioittamiseen ja puolustamiseen perustuvan yhteisön tulisi kuitenkin pystyä johdonmukaisempaan ja määrätietoisempaan ihmisoikeuspolitiikkaan kuin nyt on asian laita.
Olisi suotavaa, että unionilla olisi tällä tärkeällä alueella yhteinen ääni.
Siksi on tervetullutta, että olemme nyt hyvissä ajoin etukäteen saaneet tilaisuuden keskustella neuvoston painopisteistä lähestyvässä YK:n ihmisoikeustoimikunnan kokouksessa.
Ihmisoikeusloukkaukset on otettava vakavasti muulloinkin kuin tarvittaessa poliittista toiminta-alibia.
Ihmisoikeuksilla on itseisarvo, joka hämärtyy, kun niitä käytetään välineinä pyrittäessä muihin, ehkä sinänsä legitiimeihin päämääriin yksittäistapauksissa. Tai kun niiden törkeistäkin loukkauksista vaietaan kauppapoliittisista tai muista syistä.
Tämä taipumus on havaittavissa myös suhtautumisessamme YK:n ihmisoikeustoimikunnan asialistalla oleviin kysymyksiin, niin alueellisesti ja maakohtaisesti kuin asiakysymystenkin osalta.
Esimerkiksi sananvapauden tukahduttaminen tai kidutus ja rankaisemattomuus, joita vastaan Amnesty International on viimeksi kampanjoinut, ansaitsisivat tulla nostetuiksi kattavamman tarkastelun kohteeksi.
Ad hoc -toimet eivät siis riitä, mutta ihmisoikeudet eivät myöskään saa olla pelkkä kaikkialla läsnä oleva retorinen makeute, kuin poliittinen NutraSweet ilman todellista käytännön vaikutusta.
Jotta EU:n ääni kantaisi paremmin ja kuuluvammin, sen on löydettävä aidosti oma, johdonmukainen linjansa ja kiinteytettävä työtään tällä saralla.
Instituutioitten välistä yhteistyötä tulisi siksi jatkossa jäntevöittää ja erityisesti Euroopan parlamentin roolia vahvistaa.
Ennen kaikkea myös meidän täällä parlamentissa olisi aktivoiduttava ja lunastettava omat retoriset sitoumuksemme.
Se edellyttää pitkäjänteistä, järjestelmällistä paneutumista ihmisoikeustyöhön silloinkin, kun se ei liity välittömästi saavutettaviin etuihin tai ajankohtaisiin mediatapahtumiin.
Raportointia ja seurantaa on tehostettava, mikä vaatii hyvän tahdon ohella riittäviä voimavaroja ja diplomaattisia valmiuksia.
Hallitukseen sitoutumattomat järjestöt ja kansalaisyhteiskunnat ovat korvaamaton apu.
Ne voivat myös tuoda tuulahduksen raikasta ilmaa siihen umpioon, jossa aivan liikaa puuhastelemme kapeiden päiväkohtaisten intressien panttivankeina.
Arvoisa puhemies, arvoisa komission jäsen Vitorino, arvoisa neuvoston puheenjohtaja, kun tarkoituksenamme on tehdä päätös, joka koskee ihmisoikeuksien kaltaista teemaa, meillä on käytettävissämme kaksi vaihtoehtoa: Voimme mainita periaatteita ja jättää alueet mainitsematta, tai voimme tehdä, kuten olemme aiemminkin tehneet, nimittäin voimme mainita useita alueita, jolloin vaarana kuitenkin on, että jokin alue jää vahingossa mainitsematta.
Tämä puhe käsittelee muun muassa tätä asiaa.
Sitä ennen haluan kuitenkin sanoa, että olen erittäin iloinen siitä, että Kiinan tilanne on otettu mukaan, ja tuen erittäin lämpimästi esitettyjä tarkistuksia.
Jotakin olisi ehkä pitänyt mainita kuitenkin myös uskonnonvapautta ja Falun Gong -lahkoa koskevasta tilanteesta, mutta niin ei siis ole tehty.
Päätöslauselma sisältää kuitenkin melko voimakasta arvostelua, ja olen siitä erittäin iloinen.
Olen iloinen myös siitä, että Tsetsenia on mainittu.
Mielestäni se on alue, jota emme ole ottaneet tarpeeksi huomioon.
Se on alue, josta voi muodostua turvallisuuspoliittinen ruutitynnyri oman alueensa, ja mahdollisesti myös meidän alueemme, kannalta.
Jotkin asiat ovat mielestäni saaneet aivan liian vähän painoarvoa.
Puheenjohtajavaltio Ruotsi mainitsee, että se asettaa etusijalle kuolemanrangaistuksen poistamiseksi tehtävän työn.
Olen siitä erittäin iloinen, ja olen täysin samaa mieltä siitä, että tämä asia onkin asetettava etusijalle.
Tässä yhteydessä on kiinnitettävä huomiota niin kutsuttuihin " ystäviimme" .
Mielestämme meidän on kiinnitettävä huomiota Yhdysvaltojen tilanteeseen.
Yhdysvaltain presidentinvaalien jälkeen maassa annettujen kuolemantuomioiden määrä nousee uuteen ennätykseen.
Olemme tilanteessa, jossa Yhdysvalloissa kuolemanrangaistuksen täytäntöönpanoa odottaa ihmisiä, jotka varmasti eivät ole saaneet puolueetonta oikeuskäsittelyä, eivätkä sitä saakaan, elleivät ulkopuoliset voimat auta heitä, koska järjestelmä ei tee sitä itsestään.
Olen myös sitä mieltä, että meidän on muistettava toista " ystäväämme" , nimittäin ehdokasvaltio Turkkia, jota emme mainitse lainkaan tässä päätöslauselmassa.
On ongelmallista, että näin lähellä meitä sijaitsee valtio, jossa ei vieläkään ole luovuttu kuolemanrangaistuksesta, jossa ei haluta ottaa käyttöön etnisiä vähemmistöjä koskevia yleisiä demokraattisia oikeuksia ja jossa ei ole saatu kuriin niitä menetelmiä, joita poliisi käyttää niin kaduilla kuin vankiloissakin.
Turkki ei noudata kidutuksen vastaista yleissopimusta.
Käynnissä oleva Eurooppa-linnoituksen rakentaminen ei tuo juurikaan helpotusta niiden ihmisten tilanteeseen, jotka pakenevat tällaisesta maasta, ja sallikaa minun lopuksi sanoa tämä puheenjohtajavaltio Ruotsille: Muistakaa, että Eurooppa-linnoituksen rakentaminen ei paranna pakolaisten tilannetta.
Arvoisa puhemies, arvoisa neuvoston puheenjohtaja, arvoisa komission jäsen, hyvät kollegat, mielestäni kollegojen puheet ovat selviä.
Parlamentin jäsenet Malmström ja Frahm puhuivat äsken Kiinasta.
Lordi Bethell puhui Tsetseniasta.
Arvoisa neuvoston puheenjohtaja, te puhutte kuitenkin unionin yksimielisestä kannasta.
Me tiedämme kokemuksesta, että unionin yksimielinen kanta on sellainen keino, jonka olette keksineet, kun ei omaksuta minkäänlaista vakavasti otettavaa kantaa Geneveä varten.
Meillä on tästä jo viime vuodelta kokemusta, kun unioni lymyili viime hetkeen asti Yhdysvaltojen ja muiden maiden selän takana, jotta sen ei tarvitsisi ryhtyä vakaviin aloitteisiin Tsetsenian tai Kiinan kansantasavallan vuoksi.
Valitettavasti pelkään, että vielä tänäkin vuonna minun puolueeni, radikaalipuolue, on yksi niistä harvoista tahoista Wei Jinshengin ja muutamien muiden lisäksi, jotka puolustavat Kiinan ja Tiibetin ihmisoikeuksia sekä ottavat esiin Tsetsenian kysymyksen. Pelkään myös, että neuvosto ja neuvoston edustama unioni on taas poissaoleva Yhdistyneissä Kansakunnissa.
Te käsittelette kuolemanrangaistusta koskevaa asiaa, mutta tiedätte varsin hyvin, että tällä hetkellä kuolemanrangaistus on Yhdistyneiden Kansakuntien yleiskokouksen ja ihmisoikeustoimikunnan asia, eli jälleen kerran te anteeksi vain lymyilette suurten periaatteiden takana hieman tekopyhästi.
Arvoisa puhemies, aiemmissa ihmisoikeustilannetta käsittelevissä keskusteluissa olen joka kerta puhunut sen puolesta, että Euroopan unionin pitäisi alkaa toimia ennalta ehkäisevämmin ja reagoida nopeammin.
Minua ihmetyttääkin kyllä jonkin verran, että sen enempää puheenjohtaja kuin komissiokaan eivät maininneet äskeisessä johdannossa sanallakaan Afrikan ihmisoikeustilannetta.
Sen takia haluan kiinnittää jo etukäteen huomiota tähän erittäin ajankohtaiseen kysymykseen ja ihmisoikeuksien kannalta potentiaalisesti erittäin räjähdysalttiiseen tilanteeseen, erityisesti Kongossa presidentti Kabilaan kohdistuneen hyökkäyksen jälkeen.
Hämmentävistä ja usein ristiriitaisista tiedoista huolimatta alkaa vähitellen käydä selväksi, että Kinshasaan on vaarassa syntyä valtatyhjiö.
Sen takia on tärkeää, että uusia vallanpitäjiä kehotetaan nopeasti ja asianmukaisesti tekemään kaikkensa rauhallisuuden ylläpitämiseksi Kinshasassa ja ihmisoikeuksien kunnioittamiseksi.
Mielestäni meidän pitää samaan aikaan painostaa voimakkaasti kaikkia maita, jotka ovat suoraan tai epäsuorasti osallisia konfliktissa, olemaan sekaantumatta maan nykyiseen sisäiseen kriisiin.
Jos naapurimaat eivät säilytä malttiaan, niin kriisi voi pahentua, mistä voi olla vakavia seurauksia.
Yleisemmällä tasolla on tärkeää, että työtä Lusakan rauhanprosessin parissa jatketaan nopeasti ja että Kongossa päästään aloittamaan keskustelut kaikkien asianomaisten kesken.
Sanon tämän muistaen Ruandan kansanmurhan vuonna 1994, jolloin kansainvälisen yhteisön piti katsoa sivusta, miten satojatuhansia ihmisiä surmattiin. Haluaisin tässä yhteydessä painostaa Euroopan unionia ja myös YK:ta suurempaan itsevarmuuteen ja tarkkaavaisuuteen Keski-Afrikan kohdalla.
Nyt pääsen YK:n ihmisoikeustoimikunnan Genevessä pidetyn istunnon esityslistaan.
Lukuisista yleissopimuksista huolimatta naisten, lasten ja muiden haavoittuvien ryhmien oikeuksia rikotaan yhä paljon.
Koko maailmassa yksi nainen kolmesta joutuu fyysisen hyväksikäytön kohteeksi.
50 000 000 lasta tekee työtä oloissa, joita ei voida hyväksyä, ja 2 000 000 alle 15-vuotiasta tyttöä pakotetaan vuosittain prostituoiduksi.
Haluaisin kiinnittää huomionne erityisesti kahteen ihmisoikeusrikkomukseen, jotka ovat viime vuosina kasvaneet Euroopassa huolestuttaviin mittoihin.
Ensinnäkin pedofilia ja lapsiporno.
Kritisoimme Aasian maita aivan oikeutetusti lapsityön takia ja Afrikan maita lapsisotilaiden takia, mutta samaan aikaan me täällä Länsi-Euroopassa järkytymme säännöllisesti pedofilian ja lapsipornoskandaalien vuoksi.
Viittaan tässä asiassa kollegamme Kirkhopen erinomaiseen mietintöön.
Kaksi uutta paljastusta osoittavat tilanteen vakavuuden.
Italiassa paljastettiin äskettäin verkosto, joka myi Internetissä kuvia lasten kanssa harjoitetusta seksistä ja lapsiin kohdistetusta väkivallasta.
Viime viikolla Britannian poliisi onnistui paljastamaan Wonderlandclubin, jolta takavarikoitiin 750 000 siveetöntä valokuvaa lapsista.
Toinen huolestuttava ilmiö on ihmiskauppa.
Vuosittain salakuljetetaan muihin maihin noin 30 000 000 ihmistä, joista 500 000 Euroopan unioniin.
Ihmiskaupasta on kehittynyt taloudellisesti erittäin houkuttelevaa kansainvälistä yritystoimintaa, joka merkitsee matkustajille usein hengenvaaraa.
Espanjan rannoille huuhtoutuu niin paljon hukkuneiden laittomien maahantulijoiden ruumiita, että siellä on syntynyt kammottava keskustelu siitä, kenen kuuluu maksaa hautajaiset.
Kummassakin tapauksessa häikäilemättömät taloudellisen voiton tavoittelijat käyttävät hyväkseen köyhien ihmisten epätoivoa.
Kummassakin tapauksessa näiden epäkohtien torjumiseksi tarvitaan tiedottamista maahantulijoiden omassa maassa sekä kansainvälisten poliisivirastojen koordinoimista.
Ruotsilla on hyvä maine ihmisoikeuksien puolustajana maailmassa.
Toivon todella, että Ruotsi on kuutena seuraavana kuukautena maineensa veroinen ja näkee vaivaa niiden suositusten hyväksi, jotka parlamentti on laatinut näillä tärkeillä alueilla.
Arvoisa puhemies, Yhdistyneiden Kansakuntien ihmisoikeustoimikunta ei ole pelkkä keskustelufoorumi vaan myös erinomainen ihmisoikeuksien edistämis- ja puolustamisväline.
On totta, että toimikunnan kokoonpano ja ihmisoikeuksista piittaamattomien jäsenvaltioiden keskenään harjoittama epäilyttävä solidaarisuus estävät usein selkeiden ja selväsanaisten tai edes minkäänlaisten päätelmien hyväksymisen.
Kuitenkin pelkästään se, että yhdessä Yhdistyneiden Kansakuntien jäsenmaassa ilmennyt vakava ihmisoikeusrikkomus otetaan esiin Genevessä, on tosiasiassa poliittinen tapaus sinänsä.
Arvostelun kohteeksi joutuvat maat pelkäävät nimeltä mainitsemista ja ryhtyvät ennen kokousta merkittävään lobbaukseen kaiken keskustelun estämiseksi, ja juuri tässä suhteessa Euroopan parlamentti, jolle ihmisoikeuksien puolustaminen on tärkeää, voi tehdä kaiken voitavansa.
Yhteistyössä alan kansalaisjärjestöjen, erityisesti Amnesty Internationalin ja ihmisoikeusjärjestöjen kanssa, se voi painostaa neuvostoa ja jäsenvaltioita siihen, että 15 jäsenvaltiota esittävät Genevessä painopistealueisiin perustuvia yhteisiä kantoja.
Ne painopistealueet, joita minun mielestäni olisi käsiteltävä Genevessä vuonna 2001, ovat ennen kaikkea seuraavat: kuolemanrangaistus, kidutus, naisten syrjintä, lasten oikeuksien noudattamatta jättäminen, lehdistön- ja tiedonvapaus.
Uudenlaisten ihmisoikeusrikkomusten joukossa erityisen inhottavia ovat usein kidutuksen edeltämät katoamistapaukset ja ilman oikeudenkäyntiä suoritetut teloitukset.
Ei ole syytä epäillä, etteivätkö uhrit olisi aina vallitsevan valtajärjestelmän poliittisia vastustajia.
Tällaisia rikkomuksia, joita ei voi mitenkään puolustella, on mainittu muun muassa Venäjän federaation (Tsetsenian tilanne), Sierra Leonen, Indonesian, Kolumbian, Iranin, Irakin, Israelin miehittämien palestiinalaisalueiden, Turkin jne. yhteydessä.
Voisin vielä jatkaa luetteloa kauan.
Se on pitkä eikä se ole täydellinen.
On parlamentillemme kunniaksi, jos se vaatii hallituksiltamme tässä asiassa lujaa kannanottoa.
Olemme äskettäin hyväksyneet uuden perusoikeuskirjan.
On pantava periaatteemme näkymään teoissamme.
Uhrien perheet odottavat meitä kentällä.
Arvoisa puhemies, hyväksyimme ihmisoikeusjulistuksen yli 50 vuotta sitten, mutta meidän on kyllä kysyttävä itseltämme, onko ihmisoikeustilanne todellakaan parantunut.
Siihen ei ole vaikea vastata, mutta meillä on nykyään kuitenkin enemmän tietoa kuin ennen, ja siitä meidän on kiitettävä muun muassa monia kansalaisjärjestöjä ja toimittajia, jotka raportoivat jatkuvasti muualla maailmassa tapahtuvista ihmisoikeusrikkomuksista, ja tieto on toiminnan edellytys.
Tieto kuitenkin velvoittaa todellakin toimimaan. Passiivisuus merkitsee nimittäin samaa kuin pettäisi ne, joiden oikeuksia rikotaan, ja tässä asiassa EU:lla on itsenäinen vastuu.
Kuten monet puhujat ovat maininneet, EU:lla on melko korkea profiili ihmisoikeusasioissa, ja se on sekä hyvä että huono asia.
Ratkaisevaa on, että toimimme johdonmukaisesti ja konkreettisesti.
Keski- ja Itä-Euroopan valtioiden kohdalla olemme saavuttaneet menestystä politiikalla, jota voidaan kai parhaiten luonnehtia rautanyrkiksi silkkihansikkaassa.
Tämä ei kuitenkaan riitä, sillä ihmisoikeuskysymyksethän eivät rajoitu Euroopan rajoihin.
Sen vuoksi onkin ilahduttavaa, että olemme uusien AKT-maiden ja EU:n välisten kumppanuussopimusten yhteydessä keskittyneet ihmisoikeuksiin.
Meidän on kuitenkin oltava varmoja siitä, että pystymme myös toimimaan mahdollisissa ihmisoikeusrikkomuksissa.
Jos joutuisimme ottamaan käyttöön pakotteita Keski- ja Itä-Euroopassa, niiden vaikutus ulottuisi kaikkiin asukkaisiin.
Kehitysmaiden tilanne poikkeaa tästä täysin.
Jos joutuisimme ottamaan käyttöön pakotteita, jotka useimmiten vaikuttavat vain väestön köyhimpään osaan, meidän olisi kehitysmaiden kohdalla laadittava erityinen pakotteita koskeva strategia, jotta pakotteiden vaikutus ei kohdistuisi vain niihin, joita me oikeastaan haluaisimme auttaa, ja niihin, jotka kärsivät jo ennestään.
Tämä on hyvin suuri tehtävä koko EU:lle ja myös Euroopan parlamentille.
Meidän on tehtävä itsellemme selväksi, mitä pakotteita aiomme asettaa.
On kuitenkin tietysti ratkaisevaa, että teemme ihmisoikeuksien parissa yleisluonteista työtä, jotta voimme saada joitakin vertailukelpoisia lukuja, sillä parlamentissa olemme taipuvaisia puuttumaan asioihin heti, kun kuulemme, että ihmisoikeuksia on loukattu jossakin.
Maailmalla matkustaessamme meidän on pyrittävä hyvin konkreettisesti tarkastelemaan kyseisten valtioiden ihmisoikeustilannetta, minkä jälkeen voimme laatia lopullisen kertomuksen ihmisoikeuskysymyksistä.
Haluaisin lopuksi sanoa, että ne alueet, joita päätöslauselmassa on käsitelty, ovat tärkeitä, mutta nehän eivät suinkaan ole ainoita alueita, jotka vaativat huomiotamme.
Sen vuoksi olen tänään käsitellyt joitakin muita alueita.
Arvoisa puhemies, haluan keskittyä kolmeen aiheeseen tässä Geneven vuotuista ihmisoikeuskokousta, siihen valmistautumista ja Euroopan unionin osuutta koskevassa keskustelussa.
Haluan sanoa jotain tilanteesta Burmassa ja Indonesiassa sekä ilmiöstä lapsisotilaat.
Siitä on jo lähes kymmenen vuotta, kun Aung San Suu Kyi valittiin Burman presidentiksi ja hänen puolueensa NLD sai enemmistön parlamentissa.
Siitä lähtien Burma on kärsinyt sotilasdiktatuurin alaisena, lukuisia parlamentin jäseniä on surmattu tai he ovat joutuneet pakenemaan ja poliittisia vastustajia ja vähemmistöjä terrorisoidaan ennennäkemättömällä tavalla.
Olen ollut jo kauan jäsenenä Pidi-Birma-nimisessä ryhmässä, jota johtaa Norjan entinen pääministeri Bondevik, ja olen käynyt burmalaispakolaisten leireissä Thaimaassa.
Tiedän noin suurin piirtein, mitä tuossa maassa tapahtuu.
Nyt olen kuullut, että Aung San Suu Kyi ja sotilasjohto ovat keskusteluyhteydessä ja että Euroopan unionin valtuuskunta vierailee ensi kuussa Burmassa Ruotsin johdolla.
Haluan kuitenkin varoittaa teitä antamasta johtaa itseänne harhaan.
Burman sotilasjohto on jo useamman kerran tehnyt niin sanottuja myönnytyksiä, jotka ovat myöhemmin osoittautuneet täysin merkityksettömiksi, ja niin on tapahtunut usein juuri ennen EU:n ja ASEANin huippukokousta tai Geneven kokousta.
Me neuvomme teitä valmistelemaan Geneveä varten erittäin kriittisen päätöslauselman Burmasta ja puoltamaan epäröimättä Burmaan kohdistuvien investointien keskeyttämistä tai seuraamuksia.
Haluan korostaa tätä, en yleensä niinkään kannata seuraamuksia, mutta Burma jos mikä ansaitsee ne.
Sitten Indonesia. Sen demokratisointiprosessi on kesken, ja hallitus kohtaa ankaraa vastustusta.
Indonesialla on suunnattomia ongelmia joillakin alueilla kuten Acehissa, Molukkien saaristossa, Irian Jayassa ja Timorissa.
Indonesiassa on tällä hetkellä jo yli 1 000 000 pakolaista ja kymmeniätuhansia kuolleita ja haavoittuneita.
Vakaviin ihmisoikeusrikkomuksiin syyllistyvät etenkin epälojaalit sotilaat ja fundamentalistiset muslimiryhmät.
Hallitus ei puutu asioihin riittävästi, ja sen takia Geneven päätöslauselmaa tarvitaan niin paljon.
Ei sen takia, että haluaisimme hyökätä Wahidin hallitusta vastaan, vaan kehottaaksemme sitä ryhtymään tehokkaampiin toimiin ihmisoikeusrikkomusten estämiseksi ja syyllisten saattamiseksi oikeuden eteen.
Lopuksi haluan kiinnittää huomionne lapsisotilaisiin, joita yllytetään huumeiden avulla mitä kammottavimpiin tekoihin. Tämä ongelma pahenee etenkin Afrikassa.
Näemme sen Sudanissa ja Sierra Leonessa, ja se on yleistynyt myös joissakin muissa maissa.
Siinä on kyse kaksinkertaisesta ihmisoikeusrikkomuksesta.
Ensin nämä lapset siepataan ja sitten heidät saatetaan huumeilla ja muilla menetelmillä siihen tilaan, että he silpovat ja surmaavat muita ihmisiä.
Sudanin hallitusta pitäisi oikeastaan arvostella vieläkin enemmän, koska se päästää näitä ryhmiä omalle alueelleen Etelä-Sudaniin terrorisoimaan ugandalaisia.
Nämä ryhmät sieppaavat Pohjois-Ugandan kouluista myös tyttöjä erityistehtäviin.
Näille lapsille tehdään oikeastaan kolminkertainen vääryys.
Mielestäni tällaiset käytännöt pitää ehdottomasti tuomita Genevessä ankarasti, ja pyydänkin Euroopan unionia esittämään siitä päätöslauselman.
Arvoisa puhemies, yhdyn luonnollisesti kritiikkiin, jota kohdistetaan Kiinaan Tiibetin takia, Venäjään Tsetsenian takia ja ihmisoikeusrikkomuksiin Israelin ja Palestiinan välisessä konfliktissa, myös siellä toteutettuun vastenmieliseen julkiseen kuolemanrangaistukseen.
Yhdyn kritiikkiin, jota kohdistetaan Iraniin uskonnonvapauden, naisten vapauden ja lehdistön vapauden puuttumisen takia, mutta älkää unohtako Burmaa, Indonesiaa ja lapsisotilaita.
Sen haluan ennen kaikkea sanoa.
Arvoisa puhemies, viime vuonna muutama ääni esti Kiinan jatkuvien ihmisoikeusloukkauksien ottamisen Geneven asialistalle.
Toivon, että onnistumme lähikuukausina paremmin ja saamme puolellemme ihmisoikeustoimikunnan 57. kokoukseen osallistuvia jäsenvaltioita.
Osallistuin viime viikonloppuna Euroopan parlamentin Tiibet-ryhmän puheenjohtajana konferenssiin Sveitsissä. EU:n jäsenvaltioiden, ehdokasvaltioiden ja Yhdysvaltojen parlamentaarikot keskustelivat mahdollisuuksista saada maansa ottamaan esille Kiinan raskaat ihmisoikeusloukkaukset.
Ne kohdistuvat tiibetiläisiin, uguureihin ja mongoleihin.
Mielipiteenvapaus, kokoontumisvapaus, vapaa liikkuvuus tukahdutetaan.
Tiibetiläiset eivät saa harjoittaa uskontoaan tai kulttuuriaan eivätkä varsinkaan toimia poliittisesti itsenäisesti.
Kymmeniätuhansia vainotaan, pidätetään, kidutetaan.
Uskovaisia buddhalaisia yritetään jatkuvasti käännyttää ateisteiksi.
Emme voi sulkea silmiämme tältä toiselta kulttuurivallankumoukselta.
Arvoisa komission jäsen Vitorino, en väheksy Euroopan unionin ja Kiinan välistä vuoropuhelua.
En väheksy myöskään Kiinan roolia WTO:n jäsenenä ja tulevana maailmanvaltana.
Nyt pyritään olemaan maltillisia, kun keskustellaan tärkeiden kauppakumppanien kanssa.
Teen kaikkeni, että ymmärtämätön, keskusjohtoisesti ajatteleva vanha johtajakaarti korvataan eräänä päivänä uusilla uudistushaluisilla voimilla.
Emme voi kuitenkaan odottaa, kunnes se joskus tapahtuu.
Emme voi katsella toimettomina sivusta näiden ihmisten kärsimystä, joille tehdään psyykkistä ja fyysistä väkivaltaa.
Ihmisoikeudet eivät ole läntinen keksintö.
Euroopan unionin uusissa kolmansien maiden kanssa solmituissa sopimuksissa lukee aiheellisesti, että toimet keskeytetään molemmin puolin, jos ihmisoikeuksia ei noudateta.
Siksi vetoamme neuvostoon ja EU:n jäsenvaltioihin aloitteen tekemiseksi Genevessä tällä kertaa arvoisa neuvoston edustaja Danielsson, te sanoitte, että olemme tärkeä toimija.
Yhdysvaltojen, Kanadan ja, kuten olen kuullut, Sveitsinkin ja EU:n ehdokasvaltioiden kanssa meidän on pyrittävä vakuuttamaan Afrikan, Aasian ja Etelä-Amerikan maat siitä, että Kiinan tilanne on lopultakin otettava Geneven asialistalle.
Ihmisoikeudet eivät ole vähämerkityksisiä, ihmisoikeudet ovat yleismaailmallisia perusoikeuksia!
. (SV) Arvoisa puhemies, hyvät jäsenet, haluan ensimmäiseksi kiittää siitä voimakkaasta tuesta, jota parlamentti ja sen jäsenet ovat käsitykseni mukaan antaneet Euroopan unionin aktiiviselle toiminnalle tulevassa Genevessä järjestettävässä ihmisoikeustoimikunnan kokouksessa.
Kiitän myös niistä monista konkreettisista näkökohdista, joita keskustelussa on tullut esille.
Sallikaa minun kommentoida niistä muutamia.
Ensimmäinen näkökohta koskee Venäjää ja tarkemmin sanottuna Tsetseniaa.
Jäsen Bethell on oikeassa; en maininnut Venäjää, mutta mainitsin Tsetsenian.
Haluan vain korostaa, että neuvoston käsityksen mukaan Tsetseniassa vallitseva tilanne on edelleen vakava.
Ehkä sitä ei voi pitää yhtä akuuttina kuin aikaisemmin, mutta arviomme mukaan meidän on kehitettävä edelleen sitä päätöslauselmaa, joka esiteltiin ja hyväksyttiin Tsetseniassa viime vuonna vallinneiden vakavien olojen vuoksi.
Emme siis ole millään tavoin unohtaneet tätä tärkeää kysymystä.
Useat puhujat ottivat esille Kiinan tilanteen.
Haluan määrätietoisesti torjua väitteet, joiden mukaan unioni yrittäisi piiloutua muiden valtioiden taakse, kun kyse on Kiinan ihmisoikeusrikosten torjumisesta.
Samalla on tärkeää, että puuttuessamme Kiinan ihmisoikeustilanteeseen saamme todellakin tukea riittävän monelta YK:n ihmisoikeustoimikuntaan kuuluvalta valtiolta, jotta voisimme onnistua.
Tähän liittyy ongelmia, kuten monet jäsenet ovat puheenvuoroissaan huomauttaneet.
Käymme paraikaa vuoropuhelua Kiinan kanssa.
Ensi kuussa meillä on tilaisuus käydä keskustelua kiinalaisten kanssa siitä, mikä on unionin käsitys tilanteesta.
Meidän on kuitenkin myös käytävä lisäkeskusteluja Yhdysvaltojen uuden hallituksen kanssa, koska Yhdysvallat on perinteisesti toiminut ehdotusten esittäjänä ja on ollut sellainen tämän päätöslauselman yhteydessä.
Voin siis luvata jäsenille, että unioni kiinnittää jatkossakin huomiota Kiinan tilanteeseen.
Jäsen Frahm otti esille kysymyksen kuolemanrangaistuksesta, joka on erittäin tärkeä kysymys.
Unionin on tietenkin suhtauduttava torjuvasti kuolemanrangaistukseen riippumatta siitä, missä sitä esiintyy - mukaan lukien tietenkin Yhdysvallat.
Olen erityisen kiitollinen siitä, että jäsen Johan Van Hecke ja muut ottavat esille Afrikan ihmisoikeustilanteen, ja voin vain pahoitella sitä, että en itse tehnyt sitä alkupuheenvuorossani.
Kysehän ei ole pelkästään ihmisoikeuksia koskevasta huolesta, vaan me kaikki tiedämme, että monien Afrikan valtioiden ongelmat ovat paljon laajempia - ongelmana eivät siis ole vain ihmisoikeudet.
Tämä ei saa tietenkään estää meitä kiinnittämästä huomiota olemassa oleviin ongelmiin.
Voin luvata jäsenelle, että unioni ottaa tarkasti huomioon tässä keskustelussa esitetyt nimenomaan Afrikkaa koskevat puheenvuorot.
Lopuksi muutama sana Burman tilanteesta.
Unioni valmistelee tänäkin vuonna Burmaa koskevaa ehdotusta esitettäväksi YK:n ihmisoikeustoimikunnan kokouksessa.
Sitä voidaan pitää ainoastaan yhtenä osana sitä yleistä strategiaa, joka koskee Burman ihmisoikeustilanteen esille ottamista.
Ruotsi on esimerkiksi ollut usean vuoden ajan vastuussa Burman tilannetta koskevasta päätöslauselmasta YK:n yleiskokouksessa, ja koko unioni osallistuu aktiivisesti Kansainvälisessä työjärjestössä, ILOssa, käytäviin keskusteluihin, kun kyse on siitä tosiasiasta, että Burmassa käytetään edelleen pakkotyötä.
Siellä esiintyy useita toimia, joita unioni tukee voimakkaasti.
Kiitän täten kaikista konkreettisista näkökohdista ja lupaan ottaa ne huomioon neuvoston jatkopohdinnoissa, jotka koskevat myöhemmin tänä vuonna Genevessä järjestettävää YK:n ihmisoikeustoimikunnan tärkeää kokousta.
. (EN) Arvoisa puhemies, arvoisa puheenjohtaja, hyvät naiset ja herrat, saanen erittäin lyhyesti sanoa ja toistaa sen, että komissio aikoo ottaa täysin huomioon parlamentin jäsenten esittämät mielipiteet, ja korostan myös sitä, että esityksessäni en käsitellyt kaikkia aiheita, joita voidaan ottaa harkittavaksi.
Siksi tämänpäiväinen keskustelu on erittäin tärkeä, kuten on myös samaan aikaan kansalaisjärjestöjen kanssa käytävä keskustelu, jotta voimme kerätä mahdollisimman paljon tietoa, jonka voimme sisällyttää Euroopan unionin kantaan valmistautuaksemme ihmisoikeustoimikunnan kokoukseen.
Esittäisin muutaman konkreettisen huomion joistakin puheista.
Ensiksi jäsen Thomas Mannille: korostan taas kerran, että komissio odottaa innokkaasti Kiinan kanssa käytävän ihmisoikeusvuoropuhelun arviointia ja toivoo näkevänsä konkreettisia tuloksia tuosta arvioinnista yleisten asioiden neuvostossa tässä kuussa, kuten puheenjohtaja sanoi.
Emme unohtaneet pohtia Afrikan, Venäjän tai Burman asioita emmekä mitään äärimmäisen tärkeitä horisontaalisia asioitakaan, kuten vähemmistöjen suojelua, kaikkinaisen syrjinnän tai kidutuksen poistamista - nämä ovat toistuvia huolia ihmisoikeuksien puolustamisessa.
Lopetan korostamalla, että painotamme erittäin paljon Euroopan unionin kannan valmistelemista YK:n lasten oikeuksia koskevaa yleiskokousta varten, ja pidämme myönteisenä puheenjohtajavaltio Ruotsin halukkuutta ottaa tämä kanta erittäin vakavasti syyskuussa.
Saanen sanoa myös Van Heckelle, että jaan hänen ihmiskaupan uhkaa koskevat huolensa.
Saanen muistuttaa teitä siitä, että komissio on juuri hyväksynyt kaksi ehdotusta puitepäätöksiksi, yhden, joka pitää tavoitteenaan seksuaaliseen hyväksikäyttöön tähtäävää ihmiskaupan torjuntaa ja toisen, joka pitää tavoitteenaan taloudelliseen hyväksikäyttöön tähtäävää ihmiskaupan torjuntaa.
Nämä ovat kaksi tärkeää rangaistustoimenpidettä sellaisen lainsäädännön yhdenmukaistamiseksi, joka koskee rikollisten ihmiskaupasta hyötyvien ylikansallisten verkkojen torjuntaa.
Olemme johtoasemassa tiedostamisen lisäämisessä ja siinä, että 15 jäsenvaltion poliisille ja tuomiovallalle annetaan tarvittavat yhdenmukaistetut oikeudelliset välineet taistella näitä ihmisoikeuksiin ja vakauteen kohdistuvia uhkia vastaan.
Paljon kiitoksia, arvoisa komission jäsen António Vitorino.
Olen ottanut vastaan seitsemän työjärjestyksen 37 artiklan 2 kohdan mukaista päätöslauselmaesitystä.
Keskustelu on päättynyt.
Äänestys toimitetaan huomenna torstaina klo 12.00.
(Istunto keskeytettiin klo 16.10 neuvoston puheenjohtajan julkilausuman ajaksi ja sitä jatkettiin klo 16.30.)
Puheenjohtajavaltio Ruotsin toimintaohjelma
Minulla on erittäin suuri ilo toivottaa pääministeri Persson tervetulleeksi.
Arvoisa neuvoston puheenjohtaja, haluaisin kertoa teille, miten mieluisaa meistä on, että olette ensimmäisen kerran läsnä istuntosalissa aloittamassa Ruotsin puheenjohtajakautta, jolle toivotamme kaikkea menestystä.
Pitemmittä puheitta annan teille puheenvuoron.
Kiitän neuvoston puheenjohtajaa hänen puheenvuorostaan.
Puheenvuoro on nyt komission puheenjohtaja Prodilla.
Arvoisa puhemies, arvoisa neuvoston puheenjohtaja, arvoisa komission puheenjohtaja, arvoisat parlamentin jäsenet, haluaisin ennen kaikkea toivottaa tervetulleeksi neuvoston puheenjohtajan, pääministeri Perssonin.
Tämä on ensimmäinen kerta, kun Ruotsi toimii neuvoston puheenjohtajana ja on esitellyt painopisteensä, kuuluisat kolme e:tä, jotka ilmenevät myös Euroopan sosialistien ja sosiaalidemokraattien julistuksessa, sillä voin sanoa ylpeästi, että puheenjohtaja Persson ja hänen puolueensa kuuluvat kanssani samaan poliittiseen perheeseen, ja sen lisäksi Ruotsin pääministeri on puolustanut täällä Euroopan sosiaalista mallia ja sen sopeutumiskykyä maailmanlaajuistumisen aikakaudella, mistä olemme erittäin ylpeitä.
Haluaisin kertoa teille, että työllisyysasiassa hän voi Tukholman huippukokouksessa luottaa meihin puhuttaessa työllisyydestä, innovaatioista ja siitä sanasta, johon hän päätti puheensa: sosiaalisesta yhteenkuuluvuudesta.
Laajentumisesta puheen ollen toivoisin, että Ruotsin laajentumisinnon kautta ruotsalaiset innostuisivat enemmän Euroopan unionista.
Ja mitä tulee ympäristöön, tuemme Ruotsin aloitetta siitä, että annetaan sisältöä kestävälle kehitykselle.
Arvoisa puhemies, neuvoston puheenjohtaja viittasi siis meidän kannaltamme olennaiseen kysymykseen, eli yleisen mielipiteen tilanteeseen unionissa.
Useissa sanomalehdissä äskettäin julkaistun eurobarometrin mukaan olemme varsin ristiriitaisessa tilanteessa.
Kansalaiset, Ison-Britannian kansalaiset mukaan luettuna, vaativat ongelmiin enemmän unionin tekemiä ratkaisuja, ja kuitenkin niiden luottamus unionin toimielimiin on alhainen.
Ja tämä aihe siis huolestuttaa meitä, komissiota ja parlamenttia sekä myös kansallisia hallituksia.
Ja todisteena on hullun lehmän ongelma.
Komissio nyt puhun Santerin komissiosta hoiti tehtävänsä, kuten myös Prodin komissio.
Parlamentti perusti vuonna 1997 tutkintavaliokunnan, ja viime viikonloppuna saimme taas nähdä Itävallan ja Italian tapauksessa, että hallitukset myöntävät ongelman, kun niillä ei ole enää mitään tehtävissä.
Pää työnnetään edelleen pensaaseen, kun tarvittaisiin sitä, että löytäisimme unionin ratkaisuja unionin ongelmiin.
Nizzan jälkeinen aika on seuraava aihe, jota puheenjohtajavaltio Ruotsi ja me kaikki työstämme vuodesta 2001, joka alkaa nyt, vuoteen 2004 asti neljän vuoden ajan, joiden väliin jäävät monet vaalit, mm. Euroopan parlamentin vaalit.
Ja tässä teroittaisin puheenjohtajavaltion Ruotsin mieleen erästä asiaa.
Te ette ole tietenkään suuria asiantuntijoita yhteisön toimielinlabyrintissa.
Kuitenkin on yleisesti tunnustettua, että teillä on kokemusta demokratiasta ja avoimuudesta, ja juuri niitä meiltä puuttuu tällä hetkellä.
Tästä syystä teillä on erityinen vastuu.
Olen tyytyväinen siihen, että olette osoittanut pyrkivänne selkeään sopimukseen tässä näinkin arkaluonteisessa asiakirjojen julkisuutta koskevassa asiassa, mutta on mentävä vielä pitemmälle.
Te kävitte läpi 5 päivää Nizzan Eurooppa-neuvostoa ja olitte sen jälkeen varmaan yhtä uupunut kuin kolleganne.
Tässä asiassa olen samaa mieltä puheenjohtaja Prodin kanssa siitä, että Monet'n menetelmää ei ole kyseenalaistettu vaan hallitusten välinen menetelmä, koska sen lisäksi, mainitsen teille, että käymme tätä skandaalia parhaillaan läpi meillä on edelleen edustajat viemässä neuvotteluja loppuun.
Te sanoitte, että sopimus allekirjoitetaan kuukauden sisällä.
Saa nähdä, millaisia muutoksia sopimukseen tehdään.
Tällainen ei käy.
Tällaisesta menetelmästä on tehtävä loppu.
(Suosionosoituksia)
Tästä syystä ja sen lisäksi, mitä sanoitte lopettaessanne, liitteeseen IV liittyy eräs myönteinen seikka: toisesta hallitustenvälisestä konferenssista ei puhuta, vaan te puhutte jäsenvaltioiden konferenssista.
Ja kerroitte konkreettisesti, että parlamentilla on ainutlaatuinen rooli aloitteentekijänä, ja koska olemme täällä tekemässä innovaatioita, otan hyväksyvästi vastaan puheenjohtaja Prodin ehdotuksen olenhan tyytyväinen juuri komission aloitteeseen.
Meillä on neljä vuotta aikaa.
Hän ehdotti kolmea vaihetta, joista ensimmäinen on avoimen pohdinnan vaihe.
Kehottaisin neuvostoa liittymään mukaan tähän ensimmäiseen vaiheeseen, joka teidän on aloitettava ja lopetettava Laekenissa ja jonka aikana meidän on löydettävä keino päästä eteenpäin, emmekä saa silloin puhua pelkästään unionin tulevaisuudesta, vaan meidän on otettava selvää siitä, millainen on laajentuneen unionin tulevaisuus, sillä Nizzan jälkeen nämä maat ovat jo meidän kanssamme ja niiden on opittava, kuinka me toimimme, mikä on melkoisen monimutkainen asia.
Arvoisa neuvoston puheenjohtaja, tästä syystä, pyydän, että tekin esittäisitte aloitteita tämän vuoden lopussa pidettävää Laekenin huippukokousta varten.
Toiseksi: millainen menetelmä?
Minun ja ryhmäni mielestä menetelmän on oltava kaikille maillemme ominainen demokraattinen menetelmä; keskustelua on käytävä parlamentaarisessa elimessä avoimesti kunnon valossa ja pikakirjoittajien avustuksella.
Nykyäänhän tarvitaan myös Internetiä.
Tämä tarkoittaa valmistelukuntamenetelmän mukauttamista ja parantamista.
Siinä kaikki. Ja tietenkin on käytävä runsaasti keskustelua kaikissa tiedotusvälineissä, mutta siviiliyhteiskuntaa ei saa rinnastaa parlamentteihin, sillä toimimme edustuksellisissa demokratioissa ja on luotava monitahoinen järjestelmä.
Arvoisa puhemies, lopuksi, ja tähän päätän, sanoisin, että ymmärrän, että jäsenvaltioiden konferenssin on oltava menettelyistä viimeinen ja sellainen, jossa päätetään konkreettisista kysymyksistä, eikä se saa olla väsyttävä ja päättymätön prosessi.
Arvoisa puhemies, nyt todella päätän puheeni tähän, te olisitte voinut lisätä vielä yhden e:n Euroopan prosessiin, ja sanon sen espanjan pohjalta: e:n niin kuin esperanza (toivo).
(Suosionosoituksia)
Arvoisa puhemies, arvoisa komission jäsen, toivotan teidät, arvoisa pääministeri, tervetulleeksi parlamenttiin.
Seuraavat kuusi kuukautta ovat jännittäviä.
Meitä odottavat tärkeät poliittiset tehtävät, ja toivottavasti onnistuneella puheenjohtajakaudella olisi myönteistä vaikutusta myös yleiseen mielipiteeseen.
Voimme näyttää maamiehillemme, että EU:n kanssa voidaan saada aikaan hyviä asioita.
Voimme näyttää täällä oleville eurooppalaisille kollegoillemme, että Ruotsi ei vastusta vaan haluaa rakentavasti osallistua Euroopan rakentamiseen.
Liberaaliryhmä tukee täysin Ruotsin päätöstä asettaa laajentuminen etusijalle.
Mikään ei ole tärkeämpää kuin kokonaisen Euroopan luominen, ja neuvotteluissa olisi todellakin edistyttävä huomattavasti kevään aikana.
Haluaisimme myös päivämäärän, jolloin ensimmäiset ehdokasvaltiot voisivat liittyä unioniin.
Toinen kysymys, jossa sekä liberaalit että suurin osa parlamenttia tukevat pääministeriä, koskee avoimuutta.
Kysymys kansalaisten oikeudesta tutustua asiakirjoihin on tärkeä demokratiaa koskeva kysymys, se on keskeinen koko EU:n hankkeeseen kohdistuvan kansalaisten luottamuksen kannalta.
Neuvosto on koko syksyn polkenut paikallaan tässä kysymyksessä - 225 artiklan parissa tehtävä työ - ja me haluamme nyt nähdä tuloksia.
Odotamme Ruotsilta ja Ruotsin asemalta paljon, kun kyse on muun muassa Ruotsissa ja Alankomaissa olevan mallin ajamisesta ja sen voimakkaasta puolustamisesta.
Miksi emme esimerkinomaisesti tekisi aluksi ministerineuvoston kokouksista avoimempia?
Demokratiaa koskeva kysymys liittyy läheisesti myös siihen, mitä Nizzassa pidetyn huippukokouksen jälkeen tapahtuu.
Sopimuksia on yksinkertaistettava.
EU:n työtehtävät ja toimivalta on määriteltävä selkeämmin.
Me liberaalit olemme lisäksi sitä mieltä, että eurooppalaiset tarvitsevat yhteisen eurooppalaisen valtiosäännön.
Kansalaiset on otettava mukaan Nizzan huippukokouksen tulosta käsittelevään työhön.
Ruotsin tehtävänä on aloittaa vaihe, jota komission puheenjohtaja kutsuu avoimeksi pohdiskeluksi.
Olisi mukava hieman konkreettisemmin kuulla, kuinka pääministeri suhtautuu tähän tehtävään, menetelmään ja näihin kysymyksiin, joita on käsiteltävä, ennen kuin Belgiasta tulee puheenjohtajavaltio.
Arvoisa puhemies, arvoisa komission puheenjohtaja, arvoisa neuvoston puheenjohtaja, puhun tänään ruotsia, koska se on maani toinen kotimainen kieli.
Arvoisa neuvoston puheenjohtaja, uskon todellakin, että puheenjohtajavaltio Ruotsiin kohdistuvat odotukset ovat korkealla puheenjohtajavaltio Ranskalta saamiemme kokemusten jälkeen.
Minä itse olen vakuuttunut siitä, että Ruotsi jälleen kerran vahvistaa säännön, jonka mukaan pienemmät jäsenvaltiot ovat usein suurempia jäsenvaltioita puolueettomampia, mikä edistää yhteistä eurooppalaista etua kapeiden kansallisten etujen sijasta.
Tämä on ensimmäinen puheenjohtajakautenne ja teidän suurlähettiläänne - jos saan kertoa tämän julkisesti - on hauskasti verrannut ensimmäistä puheenjohtajakauttanne neitsyyden menettämiseen.
Sitä hän ei todellakaan halunnut menettää rajusti.
Voin vakuuttaa, että Euroopan parlamentti voi helpottaa puheenjohtajakautta, joten menetätte neitsyytenne pehmeästi ja lempeästi.
Ryhmäni toivoo edistymistä erityisesti seuraavilla alueilla.
Kestävän kehityksen on toteuduttava välittömästi.
Sen on tapahduttava nyt tai ei koskaan.
Tavoitteet ja mittarit on vahvistettava Göteborgissa kertomanne mukaisesti.
Siviilikriisinhallinta on asia, jota voidaan edistää puheenjohtajakautenne aikana.
Ryhmämme pitää erittäin tärkeänä kriisien ehkäisyä kaikilla ulkopoliittisilla alueilla.
Pidämme myönteisenä lupaustanne tätä aluetta koskevasta ohjelmasta.
Ruotsin asialistalta ei ehkä käy niin selvästi esille EU:n maatalouspolitiikan kattava uudistus, jonka lähtökohtana on se tosiasia, että ravintomme turvallisuus on palautettava.
Ympäristöä ei saa enää vahingoittaa, eivätkä eläimet saa enää joutua kärsimään.
Olen seurannut Ruotsissa käytävää keskustelua ja saanut selville, että te, arvoisa pääministeri, olette yhtäkkiä huomannut, että olette todellakin kasvissyöjä tai ainakin osa-aikainen kasvissyöjä.
Saanen ehkä luvan toivottaa teidät tervetulleeksi joukkoon.
Arvoisa neuvoston puheenjohtaja, tässä voi ehkä olla tilaisuutenne yllättää itsenne ja Ruotsin kansalaiset - tietyillä alueilla Euroopan unionin valtaa on todellakin lisättävä eikä vähennettävä.
Ympäristöverot ovat tästä selkeä esimerkki.
Kaikki ymmärtävät, että tällä alueella on luovuttava yksimielisyysvaatimuksesta.
Hallitusten välistä yhteistyötä koskevan menettelyn sijaan tarvitaan yhteisötason menettelyä, siis voimakkaita yhteisiä toimielimiä - komissiota ja parlamenttia - mistä kolleganikin ovat huomauttaneet.
Hallitusten välistä yhteistyötä koskeva menettely muodostuu suurelta osin lukittujen ovien takana käytävistä kokouksista, jotka ovat parlamentaarisen valvonnan ulkopuolella.
Se ei johda tavoittelemaanne avoimuuteen.
Haluaisin kutsua tätä ruotsalaiseksi paradoksiksi.
Teidän on ymmärrettävä, että avoimuus edellyttää luopumista hallitusten välistä yhteistyötä koskevasta menettelystä.
Nizzassa pidetyn huippukokouksen jälkeen on tärkeää, että aloitamme EU:n laajan uudistamisen, johon kansalliset parlamentit ja Euroopan parlamentti osallistuvat.
Toivon, että hyväksytte komission puheenjohtajan mainitseman haasteen.
Arvoisa puhemies, hyvät kollegat, arvoisa neuvoston puheenjohtaja, yhtyneen vasemmiston ryhmä tukee useita puheenjohtajavaltio Ruotsin toimintaohjelman kohtia.
Mielestämme painotukset - laajentuminen, ympäristö ja työllisyys - ovat sekä tärkeitä että oikeita asioita.
Toimintaohjelmassa on muitakin myönteisiä kohtia, jotka on syytä ottaa esille.
Niihin kuuluvat naiskauppaa vastustavat toimet ja pyrkimykset luoda kestävä rauha Palestiinaan.
Laajentumisneuvotteluista puheen ollen pidämme ratkaisevana, että EU:ssa kiinnitetään erityistä huomiota ehdokasvaltioiden erityistarpeisiin ja että niille ei tarjota toisen luokan EU-jäsenyyttä.
Tämän tavoitteen kannalta Nizzan huippukokouksen tulos on takaisku.
Siellä ei tehty oikeastaan minkäänlaisia EU:hun kohdistuvia uudistuksia, jotka helpottaisivat laajentumista.
Päinvastoin päätöksentekoprosessi muuttui entistä monimutkaisemmaksi.
On myös täysin mahdotonta hyväksyä sitä, että Tsekin ja Unkarin kaltaisia ehdokasvaltioita suorastaan syrjittiin antamalla niille vähemmän paikkoja Euroopan parlamentissa kuin muille EU:n valtioille, joissa on yhtä paljon asukkaita.
Tämä on kiusallinen virhe, joka on oikaistava.
Ensimmäinen kysymykseni puheenjohtajavaltio Ruotsille onkin sen vuoksi seuraava: oletteko valmiit korjaamaan tämän virheen niissä liittymissopimuksissa, joista nyt ryhdytään neuvottelemaan?
Tietyt EU:n valtiot haluavat sulkea tulevien EU:n valtioiden kansalaiset unionin työmarkkinoiden ulkopuolelle pitkäksi aikaa.
Tällaista syrjintää ei voi hyväksyä.
Ratkaisevaa on sitä vastoin se, että kaikkien EU:n valtioissa työskentelevien on noudatettava valtion työmarkkinasopimuksia ja -lakeja, jotta vapaa liikkuvuus ei johtaisi sosiaaliehtojen polkemiseen.
Todellisessa vasemmistopolitiikassa työllisyys on asetettava etusijalle myös talouspolitiikassa sen dogmaattisen monetarismin sijasta, joka nykyään hallitsee EU:ta ja rahaliittoa.
Tällainen politiikka vaatisi myös Euroopan keskuspankin demokraattista valvontaa.
Kuitenkin nykyisissä EU:n hallituksissa, poliittisesta väristä riippumatta, EMUun sopeuttamista on pidetty hyvinvointia ja työttömyyden torjuntaa tärkeämpänä.
Tätä politiikkaa on harkittava uudelleen.
Euroopan unionin eri puolilla vaaditaan yhä kovempaan ääneen, että hallitsematonta kapitalismia on ohjattava poliittisten päätösten avulla, sen sijaan että jatkaisimme säännösten purkamista ja nykyistä vapaata keinottelua.
Yksi asetetuista vaatimuksista on valuuttamarkkinatoimien verottaminen, niin kutsuttu Tobinin vero.
Useat Ruotsin hallituksen jäsenet ovat antaneet ajatuksesta myönteisiä lausuntoja.
Puheenjohtajakautenne aikana teillä on loistava tilaisuus tehdä aloite tässä asiassa.
Toinen kysymykseni puheenjohtajavaltiolle kuuluu sen vuoksi: mitä aloitteita aiotte tehdä Tobinin veron kohdalla puheenjohtajakautenanne?
Tulevan puolen vuoden aikana tärkeimmän ympäristöön liittyvän kysymyksen muodostavat Kioton pöytäkirjaan liittyvät neuvottelut kasvihuonekaasupäästöjen vähentämiseksi.
On erittäin tärkeää, että tässä asiassa päästään sopimukseen, mutta vielä tärkeämpää on päästä sellaiseen sopimukseen, jolla on sisältöä.
Mielestämme tällaisen sopimuksen pitää perustua päästöjen todellisiin vähennyksiin eikä siihen, että rikkailla valtioilla, joilla on kaikkein korkeimmat saastepäästöt, on oikeus ostaa itsensä vapaaksi päästökaupan avulla.
Äskettäin päätökseen saadussa geneettisesti muunnettujen kasvien levittämistä koskevassa sovittelussa Ruotsin toiminta oli pettymys.
Ruotsi vastusti aktiivisesti GMO-kasvien julkisia rekistereitä.
Toivomme, että Ruotsi tekee parannuksen eikä toimi alaa koskevan todellisen lykkäyksen lopettamisen puolesta.
Ympäristönäkökulmasta katsottuna tätä alaa koskeva EU:n lainsäädäntö on edelleenkin täysin riittämätön.
Valitettavasti vaikuttaa siltä, että puheenjohtajavaltio Ruotsi ei halua tehdä mitään muuttaakseen perusteellisesti EU:n vastuutonta pakolaispolitiikkaa, joka Schengenin sopimuksen vuoksi aiheuttaa uusia murhenäytelmiä päivittäin.
Olemme päinvastoin nähneet, miten Ruotsi hyväksyy huononnukset, nyt viimeksi liikenteenharjoittajien vastuuta tiukentamalla.
Se merkitsee eräänlaista turvapaikkaharkinnan yksityistämistä, jolloin useiden turvapaikanhakijoiden kohtalosta päättää käytännössä Euroopan unionin ulkopuolisen lentoaseman henkilöstö.
Suurin Ruotsin toiminnan aiheuttama pettymys on kuitenkin EU:n sotilaallistaminen.
Ruotsi ei luovu pelkästään liittoutumattomuudestaan ja itsenäisestä politiikastaan, vaan se aikoo toimia nyt myös aktiivisesti EU:n sotilaallistamisen toteuttamiseksi.
EU:n armeijaan kuuluisivat myös Turkin joukot.
Joukot, jotka yhtenä päivänä saattavat hyökätä omassa maassaan tai miehittää naapurivaltion, saattavat seuraavana päivänä toimia EU:n armeijan palveluksessa.
Naton jäsen Turkki vaatii myös vaikutusvaltaa tätä asiaa koskevassa EU:n politiikassa, jotta se voisi luovuttaa Naton sotilaallisia resursseja EU:n käyttöön.
Kolmas kysymykseni pääministeri Göran Perssonille kuuluu sen vuoksi: voitteko luvata, että Turkki ei saa tällaista vaikutusvaltaa?
Odotan vastauksia kolmeen kysymykseeni: Millaisia mahdollisuuksia meillä on korjata se, että Nizzan sopimuksessa syrjitään Unkaria ja Tsekkiä, mitä aiotte tehdä, jotta Tobinin vero toteutuisi, ja miten suhtaudutte Turkin osallistumiseen ja vaikutusvaltaan EU:n armeijan kohdalla?
Näillä sanoilla yhtyneen vasemmiston ryhmä haluaa toivottaa puheenjohtajavaltio Ruotsille onnea.
Arvoisa puhemies, ensiksikin toivon puheenjohtajavaltio Ruotsille kaikkea menestystä, koska tiedän, että sen menestys on varmasti myös Euroopan menestys.
Pidän puheenjohtajavaltio Ruotsin tänä iltapäivänä pitämää esitystä erittäin rakentavana ja käytännönläheisenä.
Pidän myönteisinä myös komission puheenjohtaja Prodin huomautuksia.
Ruotsin hallitus on tehnyt selväksi, että se aikoo painottaa kolmena e:nä tunnettuja asioita. Tämä liittyy avainongelmien käsittelyyn: unionin laajentumiseen (enlargement), työllisyysasioihin (employment) ja ympäristöasioiden edistämiseen (environment).
Pitäisin varmasti myönteisenä ehdokasvaltioiden ja unionin välisten laajentumisneuvottelujen tehostamista.
Meidän on muistettava, että liittymisneuvottelut on jaettu melkein 40 neuvottelulukuun, jotka kattavat kaikki Euroopan unionin sosiaalisen ja taloudellisen toiminnan alueet.
Tällä hetkellä monet vaikeista neuvotteluluvuista ovat vielä avaamatta. Näihin kuuluu maatalousasiat, ihmisten vapaa liikkuvuus, EU:n sosiaali- ja työllisyyslainsäädännön toteuttaminen ja monien EU:n direktiivien ja asetusten sisällyttäminen kansalliseen lainsäädäntöön ympäristöalalla.
Tämä on Euroopan unionin laajentumiseen liittyvän ongelman ydin.
Ehdokasvaltiot haluavat EU:n johtajien antavan tietyn päivämäärän unionin seuraavaa laajentumista varten.
EU:n johtajat pyrkivät saamaan vaikeimmat ehdokasvaltioiden ja Euroopan unionin väliset neuvotteluluvut valmiiksi, ennen kuin tuo päivämäärä ilmoitetaan.
On varmasti askel oikeaan suuntaan, että Euroopan unionin johtajat pystyivät Nizzassa sopimaan Euroopan unionin toimielinten päätöksentekomenettelyjen uudistuksesta.
Ehdokasvaltiot voivat nyt lohduttautua sillä, että EU on uudistanut sisäisiä päätöksentekomenettelyjään niin, että laajentumisprosessi voidaan viedä läpi virtaviivaisesti ja järjestelmällisesti.
Pidän myönteisenä sitä, että Ruotsin hallitus aikoo varmistaa sen, että työllisyyteen ja ympäristöön liittyvät asiat ovat korkealla Ruotsin puheenjohtajakauden asialistalla.
On erittäin tärkeää, että Euroopan unioni takaa sen, että kaikki uuden tietotekniikan hyödyt sisällytetään kaikkiin Euroopan teollisuuden aloihin.
Yhtä tärkeää on myös se, että työllisyysaloitteiden tukemista tehostetaan kaupunkien ja maaseudun heikoilla alueilla.
Lopuksi toivon, että Euroopan unioni ja Amerikan Yhdysvallat voivat toukokuussa Bonnissa päästä sopimukseen, jotta voitaisiin taata se, että päästään ympäristöön liittyviin tavoitteisiin ilmaston lämpenemisen vaikutuksien vähentämisessä.
Arvoisa puhemies, arvoisa neuvoston puheenjohtaja, arvoisa komission puheenjohtaja, kiitän teitä, että olette meidän luonamme sekä pitämästänne pitkästä puheesta.
Haluaisin esittää teille yhden pienen kysymyksen, jos vain sallitte, koska asia on kiireellinen.
Unionin olisi ilmaistava parin päivän kuluessa kantansa Afganistanin kysymykseen. Unionin on määrä omaksua yhteinen kanta.
Turvallisuusneuvosto on viime viikkojen aikana asettanut ainoastaan talebanit kauppasaartoon; arvoisa puhemies, haluaisin tietää, onko tämä myös Euroopan unionin kanta.
Euroopan unionin tulevaisuudesta olemme esittäneet paljon pontevia eleitä ja mainostaneet aikeitamme.
Meistä jotkut ovat ilmoittaneet äänestävänsä Nizzan sopimusta vastaan, mikä on mielestäni täysin oikeutettua.
Vastausta ei annettu demokratiaa koskeviin eikä oikeusvaltiota koskeviin ongelmiin, Nizzassa saatiin aikaan ohjelma komission tuhoamiseksi.
On siis aivan perusteltua, että useat kollegat ja toivoakseni enemmistö kääntyy tätä sopimusta vastaan.
Tämä tarkoittaa, että me parlamentissa olemme tottuneet lihasten pullisteluun istuntosalissa; saa nähdä, mitä tapahtuu, kun päästään kehään, eli ryhdytään äänestämään.
Arvoisa neuvoston puheenjohtaja, en ole varma, olisiko teidän otettava vaarin monista peloista, koska menneisyys voi opettaa meille monia asioita.
Arvoisa neuvoston puheenjohtaja, en tietenkään vaadi teitä kääntymään Nizzan sopimusta vastaan; pyydän teiltä hieman ymmärrystä.
Kölnin sopimuksen aikoihin neuvosto, jonka jäsen olitte, heitti parlamentille pienen luun kaluttavaksi, eli perusoikeuskirjan.
Parlamentti huomasi kovin myöhään, että kyse oli tosiaan vain sivuseikasta ja että tärkeintä olikin se, mitä päätitte Nizzassa, miten te sen tulittekaan päättäneeksi, eli neuvoston äänten painottaminen ja komission kokoonpano.
Arvoisa neuvoston puheenjohtaja, tämä tarkoittaa sitä, että Nizzassa ette heittäneet parlamentille uutta pikkupurtavaa vaan strykniiniannoksen.
Kun ehdotitte komissiolle ja parlamentille, meille, hallitustenvälistä konferenssia vuodeksi 2004, se on meille kerta kaikkiaan strykniiniannos, koska vuonna 2004 parlamenttia ei ole.
Vuoden 2004 tammihelmikuussa parlamentti kampanjoi esivaalien merkeissä; vaalikampanjointia käydään maalis-, huhti- ja toukokuussa.
Vaalit pidetään kesäkuussa; hyvin ansaittua lomaa vietetään heinäelokuussa.
Syyskuussa pidetään välttämättömiä pieniä kokouksia tutustumistarkoituksessa; lokamarraskuussa käsitellään tunnetusti budjettia, ja lopuksi joulukuussa pidetään hallitustenvälinen konferenssi.
Arvoisa puhemies, jos te voisitte sen vuoksi osoittaa hieman sääliä ja voisitte pyytää kollegojanne neuvostossa aikaistamaan tämän konferenssin pidettäväksi 2003 tai lykkäämään sitä vuoteen 2005, voisitte ehkä pelastaa parlamentin kunnian. Parlamenttihan ei kovinkaan usein kunnolla tiedä, mitä se tarkoittaa.
Arvoisa puhemies, EDD-ryhmä haluaa onnitella Ruotsia puheenjohtajuudesta, mielestämme on hyvä käytäntö, että puheenjohtajuus kiertää.
Olemme iloisia Göteborgin huippukokouksesta ja toivomme, että hyvin monet kansalaiset saapuvat vaihtoehtoisiin tapahtumiin.
Kehotamme puheenjohtajavaltiota käynnistämään uudestaan Nizzan sopimusta koskevat neuvottelut, jotta sopimusta voitaisiin tarkastella demokraattisesti.
Nykyisellään tulos lisää keskusjohtoisuutta ja vähentää parlamentaarista demokratiaa.
On myös järkyttävää, että neuvotteluissa päätettiin, että kaikki huippukokoukset pidetään Brysselissä Ruotsin pääministerin tietämättä päätöksestä mitään, vaikka luulimme hänen osallistuneen päätöksentekoon.
On ärsyttävää, että Tsekin ja Unkarin kansalaisia voidaan kohdella ali-ihmisinä ja että näille valtioille annetaan vähemmän paikkoja parlamentissa kuin valtioille, joissa on vähemmän asukkaita.
Ei ole järkevää, että enemmistöpäätökset otetaan käyttöön yksittäisten valtioiden komission jäsenten nimityksen yhteydessä, koska silloin kyse olisi EU:n edustajista jäsenvaltioissa eikä valtioiden edustajista EU:ssa.
Enemmistöpäätöksellä muodostettu EU:n hallitus merkitsee siirtymistä kohti EU:n valtion muodostamista, sen sijaan että kyse olisi valitsijoiden haluamasta kansakuntien ja demokratioiden Euroopasta.
Kehotamme Ruotsia ryhtymään osoittamaan aitoa joustavuutta laajentumisneuvotteluissa, jotta suurin osa valtioista voitaisiin ottaa mukaan yhteistyöhön ja jotta ne voisivat osallistua seuraaviin vuonna 2004 järjestettäviin Euroopan parlamenttivaaleihin.
Nizzan sopimusta kutsutaan laajentumissopimukseksi, vaikka äänten painotus ja parlamentin paikkajako määritellään ei-sitovassa julistuksessa ja vaikka Amsterdamin sopimuksen sitova laajentumispöytäkirja katoaa.
Kehotamme puheenjohtajavaltio Ruotsia varmistamaan, että parannettu Nizzan sopimus astuu voimaan samaan aikaan kuin EU ottaa jäsenikseen uusia valtioita, muutoinhan me päädymme hyväksymään laajentumissopimuksen, vaikka laajentumista ei tapahtuisikaan.
Me ottaisimme sen riskin, että Nizzan sopimuksesta muodostuisi pelkästään unionin valtaa lisäävä ja demokratiaa vähentävä syventämissopimus, ja olen varma siitä, että neuvoston uusi ruotsalainen puheenjohtaja ei pidä siitä.
Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat, minulla on tosin tänään sattumalta Nizza-solmio, mutta en voi välttää toteamasta, että kuten jo Amsterdamissa saimme Nizzassakin kokea sen, että hallitustenvälinen konferenssi on välineenä tullut tiensä päähän.
Paljon kehuttu valmistelukunta puolestaan ei ole mielestäni vielä kypsä hyväksi menetelmäksi.
Se voisi tosin toimia toimivan menetelmän lähtökohtana.
Sallikaa minun näin ollen luonnostella teille sekä neuvoston puheenjohtajan että komission puheenjohtajan jo käsittelemän jäsenvaltioiden ja unionin välisen toimivallan jakamisen yhteyteen tehokas menetelmä sellaisena kuin se häämöttää minun mielessäni.
Ensimmäisessä vaiheessa jäsenvaltioiden kansallisten parlamenttien pitäisi mahdollisimman aikaisin keskustella ja muodostaa mielipiteensä asiasta yhtä aikaa Eurooppa-neuvoston aloitteesta Ruotsin puheenjohtajakaudella aloitettavan keskustelun kanssa, ja niiden pitäisi sitten samoin kuin Euroopan parlamentin tehdä suunnilleen kevääseen 2002 mennessä ehdotus toimivallan jakamisesta.
Vasta tältä pohjalta pitäisi perustaa valmistelukunta, johon osallistuisivat perustuslakiasiantuntijat, eurooppaoikeuden asiantuntijat, jäsenvaltioiden parlamenttien, Euroopan parlamentin ja jäsenvaltioiden hallitusten edustajat sekä ehdokasvaltioiden hallitusten edustajat ja tietysti yhteisön tuomioistuimen ja kansalaisyhteiskunnan edustajat ja jonka tehtävänä olisi ehdotuksen laatiminen luetteloksi suunnilleen kevääseen 2003 mennessä.
Eurooppa-neuvoston pitäisi puolestaan antaa sitten kolmannessa vaiheessa komissiolle tehtäväksi laatia tämän ehdotuksen pohjalta ehdotus toimivallan jakamisesta sen voisi ajatella valmistuvan vuoden 2003 loppuun mennessä.
Neljännessä vaiheessa minun suunnitelmassani on hieman enemmän vaiheita kuin komission puheenjohtajalla tämä ehdotus pitäisi sitten antaa ennen hallitustenvälisen konferenssin koolle kutsumista uudelleen käsiteltäväksi kansalliselle tasolle, minkä vaiheen pitäisi päättyä vuoden 2004 puoliväliin mennessä.
Viidennessä vaiheessa kutsutaan sitten koolle hallitustenvälinen konferenssi, jonka pitäisi olla lyhyt ja tehokas.
Tällä tavalla turvataan menetelmä, johon jäsenvaltioiden parlamentit voivat osallistua tehokkaasti, mikä ei ole ollut mahdollista tähän mennessä valmistelukunnassa, ja hallitusten päämiehille annetaan ehdotus, josta on sovittu yhdessä.
Toimielinten tähänastisen rinnakkain toimimisen sijalle astuisi yhdessä toimiminen.
Arvoisa puhemies, haluaisin selvittää erään asian, jottei siitä jäisi mitään epäselvyyttä.
Itävallassa löydettiin sunnuntaina 14. tammikuuta ensimmäinen BSE-taudista epäilty nauta.
Saanen ilmoittaa parlamentille, että Tübingenin instituutista ilmoitettiin eilen, että epäily oli turhaa.
Toivon, että kaikki tulevatkin tautiepäilyt Itävallassa osoittautuvat turhiksi.
Arvoisa puhemies, arvoisa neuvoston puheenjohtaja, hyvät kollegat ja arvoisat komission jäsenet, on erittäin mukava nähdä Ruotsi ensimmäistä kertaa EU:n puheenjohtajavaltiona.
Me maltillisen kokoomuspuolueen edustajat olemme aina taistelleet Euroopassa Ruotsin puolesta, mutta meidän on valitettavasti todettava, että Ruotsi vastaa vain "puolesta puheenjohtajuudesta". Belgia vastaa sen sijaan euroon liittyvistä kysymyksistä.
Hyvitykseksi toivomme, että puheenjohtajavaltio Ruotsi saavuttaa välttämätöntä menestystä laajentumista koskevassa työssä.
Yhteistä turvallisuus- ja puolustuspolitiikkaa on konkretisoitava Ruotsin puheenjohtajakauden aikana.
Tällä alueella kehitys on kulkenut ällistyttävän nopeasti, mutta tavoitteille on nyt annettava sisältöä.
EU:n ja Naton suhteet tulevat olemaan erittäin tärkeä asia.
Sekaannuksen välttäminen ja se, että EU saisi täydentävän aseman Naton sotilasvoimien rinnalla vaatii osallistumista ja kykyä ratkaista selvittämättömiä tehtäviä.
Toivon sen vuoksi, että se tosiasia, että Natoa ei edes mainita Ruotsin toimintaohjelmassa, on pikemminkin sattumaa kuin osa strategiaa.
EU:n talouden pitää olla maailman dynaamisin kymmenen vuoden kuluttua.
Ruotsi on yksi niistä valtioista, jotka ovat edenneet pisimmälle uuden talouden kehityksessä.
Meillä on maailman johtavia puhelinviestintä- ja Internet-yrityksiä.
Tämä johtuu suurimmaksi osaksi niistä säännöstön purkamisista, joita maltillisen kokoomuspuolueen johtama hallitus toteutti vuosien 1991-1994 aikana.
Puhelinviestintää, postia, sähköä ja junaliikennettä koskevat markkinat sekä maatalousmarkkinat vapautettiin.
Pääministeri Göran Persson oli silloin pääasiassa vastustavalla kannalla, mutta hän on näköjään muuttanut käsitystään.
Se ilahduttaa minua, ja toivon, että Ruotsi voi hyvien kokemustensa pohjalta ajaa tällaista kehitystä.
Tukholmassa järjestettävä huippukokous antaa siihen loistavan tilaisuuden!
Tehkäämme siitä sääntelyn purkamista koskeva huippukokous, joka edistää työllisyyttä ja hyvinvointia!
Maailmanlaajentumista ja vapaakauppaa koskeva keskustelu on saanut entistä enemmän huomiota.
On aika poistaa EU:n viimeiset protektionistiset esteet.
EU ja Yhdysvaltojen uusi hallitus voivat yhdessä poistaa maataloustuotteiden ja tekstiiliteollisuuden tulliesteet.
Se jos mikä on solidaarisuuden osoitus maailman köyhiä kohtaan.
Toisin kuin Ruotsin hallitusta tukeva puolue, Vasemmistopuolue, olen sitä mieltä, että on ilahduttavaa, että puheenjohtajavaltio Ruotsi toteaa toimintaohjelmassaan, että yksi sen tärkeimpinä pitämistä asioista on edistää sitä, että EU ajaisi WTO:ssa kehitystä kohti konkreettisia vapauttamisia.
Tämä julistus on täysin Ruotsin vapaakauppaa ja muuhun maailmaan kohdistuvaa avoimuutta koskevien perinteiden mukainen.
Ruotsin kauppaministeri Pagrotsky on kuitenkin kuvaillut niin kutsuttua Tobinin veroa "sympaattisena ideana", ja pääministeri on ilmaissut ymmärtävänsä niitä, jotka mellakoita ja kahakoita järjestämällä sabotoivat Seattlessa järjestettyä WTO:n kokousta.
Tobinin vero uhkaa maailman köyhiä ihmisiä.
Tobinin vero vain heikentäisi markkinoiden tehokkuutta.
Haluan sen vuoksi kysyä: voiko neuvoston puheenjohtaja antaa parlamentin edessä selvän vastauksen siihen, kannattaako vai vastustaako puheenjohtajavaltio Ruotsi Tobinin veron käyttöönottoa?
Arvoisa puhemies, arvoisat komission jäsenet ja hyvät parlamentin jäsenet, toivotan iloisena Ruotsin pääministeri Göran Perssonin tervetulleeksi parlamenttiin.
Minulla on tapana odottaa iloisena kaikkia puheenjohtajakausia, mutta tämä puheenjohtajakausi on aivan erityislaatuinen, ja odotan siltä erityisen paljon.
Pidän Ruotsin asettamia painopistealueita - kolmea e:tä - hyvinä.
Kyse on rajatusta määrästä alueita, tärkeistä alueista, jotka ovat hyvin EU:n asialistan mukaisia.
Kaikkein tärkeintä on tietenkin laajentuminen.
Mantereemme itä- ja länsiosien yhdistäminen vuosia kestäneen kylmän sodan jälkeen on historiallinen tehtävä.
Pidän tähän tehtävään osallistumista ja sen loppuun viemistä poliittisen urani suurimpana ja tärkeimpänä tehtävänä.
kiitosta ansaitsevat Ruotsin kunnianhimoiset tavoitteet pystyä kiirehtimään tätä asiaa koskevaa prosessia.
Toivon, että neuvottelut voidaan pian saada päätökseen ensimmäisten ehdokasvaltioiden kanssa ja että voimme pian päättää lopullisesta tavoitepäivämäärästä, jolloin ensimmäiset ehdokasvaltiot voivat päästä jäseniksi.
Ymmärrän, että se on vaikeaa.
Ymmärrän myös, että sen on perustuttava realismiin ja että emme saa luoda turhia toiveita.
Ehdokasvaltioiden kansalaisten kannalta on kuitenkin samalla tärkeää, että he eivät tule epätoivoiseksi ja että he näkevät valoa tunnelin päässä.
Toinen painopistealue koskee työllisyyttä.
Ruotsi on toiminut vauhdittajana työllisyyskysymyksissä.
Tukholmassa tarkoituksena on liittää työllisyys, sosiaalipolitiikka, taitojen kehittäminen ja elinkeinopolitiikka yhteiseksi politiikaksi.
Menetelmänä käytetään avointa koordinointimenettelyä.
Me parlamentin jäsenet toivomme, että me voimme osallistua tämän menettelyn toteuttamiseen, aivan kuten lainsäädäntötyöhönkin, koska se muuttuu aina vain tärkeämmäksi.
Haluaisin saada tähän liittyviä signaaleja.
Kolmantena painopistealueena on pitkällä aikavälillä kestävä kehitys.
Kyse on taloudellisesta kestävyydestä ja sosiaalisesta kestävyydestä, mutta myös ympäristöalan kestävyydestä.
EU:han on melko menestyksellinen ympäristöpolitiikan alalla.
Se johtuu siitä, että päätösten tekoa eivät voi estää ne, joilla on kaikkein pienimmät tavoitteet, mutta se johtuu myös siitä, että parlamentilla on yhteispäätösoikeus ympäristöasioissa.
Strategiasta puuttuu ympäristöpolitiikan liittäminen aikaisemmin mainittuihin alueisiin.
Sen pitää tapahtua ennen Tukholman huippukokousta ja sen on oltava Göteborgin huippukokouksen tulos.
Oli tärkeää, että Nizzassa päästiin asioista yhteisymmärrykseen, erityisesti laajentumishankkeesta.
Kaikki tulokset eivät kuitenkaan olleet hyviä, esimerkiksi yhteispäätösmenettelyä koskevat monimutkaiset säännöt.
Tapa, jolla päätökset tehtiin lukittujen ovien takana, ei myöskään ollut hyvä.
Avoimuus on Ruotsin asialistalla ja se aikoo ajaa asiakirjojen julkisuutta koskevaa kysymystä.
Toivon myös, että Ruotsi ryhtyy puolustamaan avoimempaa päätöksentekoprosessia.
Toivon todellakin, että Ruotsi voi edistää tätä asiaa.
Sallikaa minun sanoa jotain myös kriisinhallinnasta.
Aktiivinen kriisinhallinta ja sotilaallinen liittoutumattomuus eivät ole sama asia kuin passiivisuus eivätkä ne ole koskaan merkinneet passiivisuutta.
Aktiivisessa kriisinhallinnassa pyritään ehkäisemään kriisejä.
Ruotsi ja Suomi ovat johtaneet toimintaa, jossa siviilikriisinhallinnan soveltaminen on etusijalla ja sotilaallisten keinojen käyttäminen vasta viimeinen mahdollisuus, mikä on hyvä ja mitä tullaan kehittämään.
Suuri enemmistö kannattaa sitä.
Toivotan vielä kerran puheenjohtajavaltio Ruotsin tervetulleeksi.
Arvoisa puhemies, arvoisa pääministeri, minäkin haluan toivottaa pääministerin tervetulleeksi parlamenttiin!
Täällä ei ole aivan samanlaista kuin kotona Ruotsin valtiopäivillä, mutta tilanteeseen tottuu melko pian.
Monet asiat pyörivät kolmen e:n ympärillä.
Sallikaa minun tuoda esiin neljäs e, nimittäin empatia.
Meitä kaikkia järkytti syvästi, kun me joulupöydän herkkujen jälkeen saatoimme nähdä, miten ihmiset taistelivat Turkin rannikon edustalla henkensä edestä päästäkseen Eurooppaan.
Monet kuolivat taistellessaan paremman elämän puolesta.
Tiedän, että te pääministeri ilmaisitte tyrmistyksenne viime vuonna sattuneen valtavan tragedian vuoksi, jossa 58 kiinalaista löydettiin kuolleina kontista Doverissa.
Euroopasta ei saa muodostua mitään linnoitusta.
Arvostuksen ja inhimillisyyden on kuvattava Euroopan turvapaikka- ja pakolaispolitiikkaa - se oli viestinne silloin.
Mitä sen jälkeen on tapahtunut?
Aivan, kehitys Euroopassa on kulkenut väärään suuntaan.
Ihmissalakuljetusta koskevien rangaistusten tiukentamista ehdotetaan.
Se on välttämätöntä, mutta ehdotuksen vaikutukset ovat umpimähkäisiä.
Aatteellisia voimia - turvapaikanhakijoita tukevia kirkkoja, luostareita, turvapaikkajärjestöjä ja yksityisiä verkostoja - uhataan rangaistuksin.
Näitä ehdotuksia ei saa toteuttaa.
Kirkkorauha on vallinnut Ruotsissa keskiajalta asti.
Euroopan johtajien pitäisi miettiä, miksi Eurooppaan suuntautuva ihmissalakuljetus kasvaa dramaattisesti.
Eurooppa suljetaan.
Viisumin vaatiminen 130 valtion kansalaisilta ei ole demokraattiselle Euroopalle sopivaa.
Pääsääntönä on oltava, että ihmisillä on oikeus matkustaa vapaasti EU:hun.
Onko puheenjohtajavaltio Ruotsi valmis toimimaan sen puolesta, että viisumiluetteloa lyhennettäisiin huomattavasti?
Kannatan lämpimästi EU:ta ja olen pitkään kaivannut turvapaikka- ja pakolaispolitiikkaa koskevia yhteisiä sääntöjä, mutta me liberaalit emme ole valmiita hyväksymään mitään aidattua Eurooppaa.
Arvoisa pääministeri, uudella puheenjohtajavaltiolla voi olla merkittävä asema inhimillisyyden ja ihmisarvon kannalta Raoul Wallenbergin hengessä, jonka muistoa te niin ansiokkaasti olette kunnioittanut.
Empatiaa, arvoisa pääministeri!
Arvoisa puhemies, kansojen ja alueiden edustajina me näemme Ruotsin liittolaisenamme puolustaessamme meille tärkeitä asioita, kuten kielten ja kulttuurien moninaisuutta. Kun te puhutte kansallisten parlamenttien suuremmasta osallisuudesta, niin me haluaisimme kuitenkin kiinnitettävän yhtä suurta huomiota perustuslaillisten alueittemme, hallitustemme, toimielimiin.
Toivoisimme, että alueemme voisivat keskustella suoraan keskenään esimerkiksi niiden erojen poistamiseksi, joita työllisyyden alalla voi vallita erilaisten alueiden välillä ja yhdessä ja samassa jäsenvaltiossa.
Toivotamme Ruotsin tervetulleeksi ympäristöystävällisesti asennoituvana puheenjohtajana. Ruotsi olisi kuitenkin täysin ristiriidassa itsensä kanssa, jos se lähettäisi MOX-polttoainetta Sellafieldiin.
Se olisi ristiriidassa Ruotsin allekirjoittaman OSPARin kanssa, jossa kaikkia allekirjoittajia kehotetaan puolustamaan jälleenkäsittelemättömyyden vaihtoehtoa (non-reprocessing option).
Lopuksi laajentuminen.
Emme pidä laajentumisen kannalta ensiarvoisena ainoastaan unionin voimassa olevaa aineellista säännöstöä, haluamme kiinnittää huomiota ennen kaikkea eettiseen säännöstöön.
Varsinkin demokratiaan ja ihmisoikeuksien ja vähemmistöjen kunnioittamiseen, jotta Euroopasta voisi kehittyä todellinen arvojen yhteisö, lyhyesti sanottuna yhteisö.
Arvoisa puhemies, Ruotsin toimintaohjelma on kaunis, mutta sitä ei ole työstetty vielä loppuun asti.
Miten puheenjohtajavaltio Ruotsi aikoo toteuttaa tämän kunnianhimoisen toimintaohjelman?
Ruotsin asettamien prioriteettien lisäksi käsittelemistä odottavat vielä kaikki ne asiat, jotka Ranska puheenjohtajavaltiona jätti hoitamatta.
Ensimmäistä kertaa puheenjohtajavaltiona oleva Ruotsi on aivan oikeutetusti valinnut tärkeäksi prioriteetiksi laajentumisen.
Mutta eikö toimintaohjelmassa suhtauduta aivan liian optimistisesti Euroopan unionin valmiuteen myöntää jäsenyys ehdokasvaltioille?
Se, että toimintaohjelmassa ei mainita liittymispäivämääriä, on osoitus terveestä todellisuudentajusta, koska liittyminen riippuu liittymiskriteereistä.
On tärkeää, että ehdokasvaltioille tarjotaan vapaasti parempi tulevaisuus. Sen kannalta on ehdottoman tarpeellista kohentaa työllisyyttä unioniin liittyvissä maissa sekä edistää kestävää kehitystä ympäristöystävällisen teknologian avulla.
Myönteistä on pyrkimys saattaa kuuden seuraavan kuukauden aikana päätökseen mahdollisimman monta neuvottelujen pääkohtaa ehdokasvaltioiden kanssa.
Meidän pitää kuitenkin muistaa, että sisämarkkinoiden on toimittava tehokkaasti myös laajentuneessa unionissa.
Haluan kiinnittää erityistä huomiota ympäristödirektiivien toteuttamiseen. Miten puheenjohtajavaltio käsittelee liittymisneuvotteluissa niitä direktiivejä, joita nykyisetkin jäsenvaltiot ovat soveltaneet väärin pitkän aikaa?
Lopuksi haluan sanoa, että toimintaohjelmassa on erittäin myönteistä aikomus integroida ympäristö muihin politiikan alueisiin kuten energiaveroon.
Tämä integroiminen tarjoaa hyvän lähtökohdan kuudennelle ympäristöalan toimintaohjelmalle ja siihen sisällytettäville konkreettisille tavoitteille ja indikaattoreille.
Minulle on kuitenkin vielä epäselvää, miten tämä yhdistetään ehdotettuun WTO:n vapauttamiseen.
Arvoisa puhemies, Ruotsi on aivan oikeutetusti ylpeä siitä, että se toteuttaa käytännössä miesten ja naisten tasa-arvoa.
Ei siis ihme, että katselin jokseenkin hämmästyneenä teitä seuraavaa pitkää kulkuetta, jossa oli pelkkiä miehiä.
Esityksenne oleellinen osa on se, että kansalaisen pitää olla etusijalla Euroopan unionissa.
Minä satun tulemaan maasta, joka toimii mielellään iskulauseen "ei sanoja vaan tekoja" mukaan, ja teillä on pian tilaisuus tekoihin.
Käsittelyä odottaa nimittäin asetus, jossa säännellään neuvoston, komission ja parlamentin asiakirjojen saatavuutta.
Haluan esittää teille viitisen kysymystä.
Ensimmäinen kysymys. Mitä aiotte tehdä komission tällä alueella tekemälle ehdotukselle, jota on arvosteltu ankarasti?
Toinen kysymys. Aiotteko mukauttaa nykyistä, Ranskan puheenjohtajakaudella tehtyä neuvoston ehdotusta radikaalisti avoimempaan suuntaan?
Kolmas kysymys. Oletteko valmis kutsumaan neuvoston työryhmät nopeasti koolle, jotta Euroopan parlamentin kanssa voitaisiin päästä mahdollisimman pian yhteisymmärrykseen?
Neljäs kysymys. Uskallatteko panna neuvoston asiakirjat jo nyt Internetiin, mikä olisi sinänsä vallankumouksellista, ja ryhtyä soveltamaan avoimuutta käytännössä?
Viides kysymys. Onko Euroopan kansalaisilla mielestänne pienempi oikeus avoimuuteen suhteessa Brysselin hallintoon kuin Yhdysvaltojen kansalaisilla on suhteessa Washingtonin hallintoon?
Lopuksi viimeinen kysymys, joka liittyy Nizzan huippukokouksen jälkeiseen Euroopan unioniin. Uskallatteko käynnistää itseohjautuvan prosessin avoimuuden edistämiseksi, jollaista myös komission puheenjohtaja juuri ehdotti?
Mitä vastaatte siihen?
Arvoisa neuvoston puheenjohtaja, mielestäni on erittäin tärkeää, että ette tarjoa vain kauniita sanoja. Ennen kaikkea, mitä aiotte tehdä?
Arvoisa neuvoston puheenjohtaja, onnea ja menestystä Ruotsille sen ensimmäiselle puheenjohtajakaudelle.
Kolme e:tä ovat hyviä painopisteitä, ja kannatamme niitä.
Sanoisin muutaman sanan laajentumisesta.
Se on meille yhtä tärkeää kuin teille, ja siinä on onnistuttava.
Älkäämme koskaan unohtako, että yksi onnistumisen tärkeimmistä edellytyksistä on se, että pystymme hoitamaan asianmukaisesti myös omat sisäiset asiamme.
Nizzassa aikaansaatu teksti on huono.
Teidän on korjattava sitä.
Seuraavaksi siirryn toiseen painopisteeseenne, työllisyyteen, joka on yhdenmukainen tilapäisen tehtäväni kanssa tässä parlamentissa.
Unionia kehitettäessä on ollut viisi vuotta aikaa valmistella laajoja markkinoita, tosin kylläkin sitovien lainsäädännöllisten välineiden avulla.
Sama koskee myös euroa.
Otamme vastaan uuden haasteen, eli työllisyyden parantamisen haasteen, ja jopa täystyöllisyyden haasteen, mikä uskaltauduttiin toteamaan Nizzassa, mitä kannatamme, mutta ilman sitovia lainsäädännöllisiä välineitä olemme kaikki huomanneet mahdollisuuksien rajallisuuden.
Kuitenkin tämä tarkoittaa sitä, että on annettava enemmän painoa lähentymisen ja vakuuttelun välineille.
Euroopan unionin kannalta tämä tarkoittaa ensinnäkin sitä, että sovitetaan paremmin makrotaloudellinen, meidän tapauksessamme varsinkin makrorahataloudellinen, politiikka ja työllisyyspolitiikka yhteen.
Arvoisa neuvoston puheenjohtaja, te johdatte uutta kevään Eurooppa-neuvostoa, joka on ensimmäinen, jonka aikana yhdistetään yleiset makrotaloudelliset tavoitteet työllisyystavoitteisiin.
Te luotte siten ennakkotapauksen asettaessanne velvollisuudeksi sen, että on todella jotakin sanottavaa ja että hallitukset vertailisivat tuloksia eivätkä ainoastaan aikomuksia.
Tarvitsemme myös sellaista koordinointia, jonka avulla edistetään paremmin työllisyyttä unionin kaikkien politiikkojen eri osa-alueilla.
Onko kilpailupolitiikkamme joka on yksi parhaiten määritellyistä ja parhaiten toimivista tarkoituksena oltava ainoastaan terve taloudellinen kilpailu?
Fuusioita ja uudelleenjärjestelyjä tehdään tiuhaan tahtiin.
Mikä on niiden lisäarvo työllisyydestä ja kasvusta puhuttaessa?
Komissio soveltaa nykyisiä kriteerejä.
Neuvosto tekisi luultavasti viisaasti, jos se tasapainottaisi näitä kriteerejä.
Myös kilpailun on edistettävä työllisyyttä.
Samaa sisäistä politiikkojen koordinointia tarvitaan myös silloin, kun unioni uudistaa julkisia markkinoita koskevia menettelyjään tai sääntelee yleishyödyllisiä palvelujaan.
Halusin esittää muitakin kysymyksiä.
Puheaikani on lopussa. Arvoisa puhemies, tässä parlamentissa niistä tuskin puhutaan.
Te olette tottuneet asiaan ettekä sure sitä kuin jossain määrin.
Minä olen asiasta varsin pahoillani.
Arvoisa puhemies, arvoisa neuvoston puheenjohtaja, haluan onnitella pääministeri Perssonia kunnianhimoisesta ja tuloshakuisesta toimintaohjelmasta.
Toivottavasti se merkitsee sitä, että EU ottaa useita askelia eteenpäin, mikä toivottavasti myös vahvistaa EU:n kuvaa Ruotsissa.
Elintarviketurvallisuus on yksi tärkeimmistä ihmisläheisistä kysymyksistä.
Olen pannut merkille, että pääministeri on ilmaissut suhtautuvansa epäröiden lihan syömiseen eläin- ja lihatuotteiden käsittelyn vuoksi.
Vaikka olenkin vanha talonpoika ja parantumaton lihansyöjä, voin ymmärtää nykyään ihmisiä, jotka tuntevat niin.
Parlamentti aikoo ottaa kantaa noin 80:een elintarviketurvallisuutta koskevaan direktiiviin.
Alamme nyt käsitellä Euroopan elintarvikeviranomaisen perustamista koskevaa ehdotusta.
Haluaisin tietää, mitä mieltä pääministeri on tällaisesta viranomaisesta.
Yhteismarkkinoilla pitää olla yhteiset säännöt, yhteinen valvonta, ja jos sääntöjä ei noudateta, yhteinen sanktiojärjestelmä.
Tällainen kokonaisuus vaatii muutakin kuin ehdotettua elintarvikeviranomaista.
Mielestäni sen on toimittava yhteistyössä EU:n Dublinin eläinlääkintäviraston ja komission kanssa.
Tällaisen kolmion voimakentässä neuvonta, riskien arviointi, riskien käsittely ja sanktiot voitaisiin hoitaa voimassa olevien sääntöjen puitteissa, mikä johtaisi samanlaiseen elintarviketurvallisuuteen koko unionissa.
Toivon, että puheenjohtajavaltio tukee tätä ajatusta.
Arvoisa puhemies, arvoisat neuvoston ja komission edustajat, hyvät kollegat, on erittäin ilahduttavaa ja täysin välttämätöntä, että puheenjohtajavaltio Ruotsi pitää erittäin tärkeänä asiana ympäristöä, ja se velvoittaa.
Jotta voidaan kääntää kielteisen, elinympäristön heikkenemiseen johtavan kehityksen suuntaa, tarvitaan radikaaleja poliittisia päätöksiä - kehityssuunnasta poikkeamista.
Odotukset ovat suuria, kun otamme huomioon, että neuvoston puheenjohtaja Persson mainitsi, että EU:n asialistalla oleva kestävä kehitys johtaa 2000-lukua koskevaan vihreään strategiaan.
Se merkitsee ekologisten pelisääntöjen antamista taloudelle, ympäristön liittämistä kaikkeen muuhun politiikkaan ja välttämättömien ohjausvälineiden käyttöön ottamista.
Sen vuoksi on käsittämätöntä, että Ruotsin hallitus vastustaa ympäristöön liittyviä EU:n tason veroja, kuten hiilidioksidi- ja energiaveron vähimmäistasoja.
Miksi tätä vastustettiin Nizzassa?
Toinen erittäin ajankohtainen kysymys liittyy siihen, kuinka puheenjohtajavaltio Ruotsi aikoo hoitaa Nizzassa annetun tehtävän, joka koskee EU:n poliittista tulevaisuutta käsittelevän strategian muotoilua.
Arvoisa neuvoston puheenjohtaja, tehän vastustatte EU:n kehittymistä liittovaltioksi, kuten suurin osa jäsenvaltioiden kansalaisista.
Miltä teidän näkemyksenne ja tuleva toimivallan jako ja toissijaisuusperiaate näyttävät?
Miten neuvoston puheenjohtaja aikoo pystyä säilyttämään Ruotsin liittoutumattomuuden ja puolueettomuuden, samalla kun puheenjohtajakauden tehtävänä on jatkaa EU:n sotilasvoiman perustamista?
Lopuksi haluan toivottaa onnea puheenjohtajavaltio Ruotsille.
Arvoisa puhemies, ensinnäkin toivotan onnea Euroopan unionin puheenjohtajavaltio Ruotsille.
Kuten neuvoston puheenjohtaja tietää, puheenjohtajavaltion tehtävänä ei ole ainoastaan ajaa omia kansallisia etuja vaan myös pyrkiä yhteisymmärrykseen, jotta hanke Euroopan unionista edistyisi.
Ja ainoa tapa edistyä on luoda sopusointuista yhteistyötä kolmen toimielimen, neuvoston, komission ja parlamentin välille.
Tästä syystä meitä rauhoittaa se, että esititte tänään parlamentille yhteistyötarjouksen, ja varsinkin niiden puheiden valossa, joihin jäsen Poettering äsken viittasi, joiden pohjalta näyttää, että te olette ilmeisesti sanonut komission toimielimenä kärsivän vakavasta demokratiavajeesta ja että parlamentti olisi pitänyt hajottaa vuonna 1999 pidettyjen vaalien jälkeen ja maanne kansalaisten alhaisen äänestysinnon vuoksi.
En tiedä, onko tämä totta vai valetta, oletteko kumonneet sen vai ette, mutta, arvoisa puheenjohtaja, mielestäni olette selityksen velkaa näiden puheiden vuoksi.
Tämän sanottuani mainittakoon, että viittasitte arvojen Euroopasta puhuessanne tarpeeseen viedä perusoikeuskirjajärjestelmä kolmansiin maihin.
En oikein tiedä, mitä halusitte tarkalleen sanoa tällä.
Jos meidän on vaadittava kolmansilta mailta sellaisia arvoja, joita emme ole itse pystyneet vaatimaan itseltämme, ehkäpä loogisin tulkinta on, että teistä on nyt tullut sen asian innokas kannattaja, että perusoikeuskirjaa sovelletaan velvoittavasti ja että se kenties sisällytetään perustamissopimuksiin.
Puheenvuoronne aluksi mainitsitte hankkeen hyvinvointivaltioiden yhteisöksi määrittelemästänne Euroopan unionista.
Haluaisin sanoa teille, että tämä tulkinta hyvinvoinnista, Euroopasta, jota ohjaa kouriintuntuva, riihikuiva raha, nettohyötyjät ja nettosaldo, on oikeutettu, mutta epätäydellinen.
Arvoisa neuvoston puheenjohtaja, hyvinvointivaltion on väistyttävä arvojen Euroopan tieltä, koska Euroopan unioni merkitsee jatkuvaa pyrkimystä rauhaan, ymmärtämykseen, yhteisymmärrykseen ja solidaarisuuteen. Ja meistä olisi varsin mieluisaa, ettei neuvoston puheenjohtaja unohtaisi tätä.
.
(SV) Arvoisa puhemies, arvoisa komission puheenjohtaja ja hyvät jäsenet, en tietenkään pysty kommentoimaan kaikkia näkemyksiä. Sitä vastoin voin ottaa esille muutamia useissa puheenvuoroissa esiintyneitä pääpiirteitä.
En tietenkään puutu Ruotsin sisäpolitiikkaa koskeviin kysymyksiin, koska niitä voidaan käsitellä muissa yhteyksissä, vaan keskityn suuriin eurooppalaisiin kysymyksiin.
Tunnen, miten useat edustajat, erityisesti suurien puolueryhmien edustajat, haluavat yhdessä puheenjohtajavaltion kanssa tehdä töitä avoimuuden lisäämiseksi.
Kuten tiedätte, unionissa on monta erilaista mielipidettä tästä kysymyksestä, ja asioiden käsittely on sen vuoksi vaikeaa ja monimutkaista seuraavien kuukausien aikana.
Mielestämme keskeinen edellytys uskottavuuden luomiseksi Euroopan unionia, politiikkaa ja toimielimiä kohtaan on kuitenkin avoimuus, mahdollisuus seurata kysymyksen käsittelyä, mahdollisuus vaatia vastuuta ja käydä keskusteluja.
Siten voidaan luoda eurooppalainen, poliittinen tila, jossa voidaan käydä keskusteluja, jotka vuorostaan mahdollistavat toimielinten luomisen, joka vuorostaan lisää demokraattista oikeutusta.
Jäsen Poettering, jäsen Barón Crespo ja muut puhuivat tietenkin erittäin hyvin tästä asiasta, ja otan heidän näkemyksensä huomioon.
Monet ovat maininneet laajentumisen, erityisesti jäsen Barón Crespo voimakkaassa visionaarisessa puheenvuorossaan.
Jäsen Malmström on myös esittänyt minulle kysymyksen siitä, voimmeko antaa päivämäärän, jolloin ensimmäinen ehdokasvaltio voidaan ottaa unioniin.
Minä haluisin tehdä niin, me haluaisimme tehdä niin, mutta me emme anna päivämäärää.
Emme käy sitä keskustelua, ennen kuin tiedämme, että ne asian todellista sisältöä koskevat neuvottelut, joita meidän on käytävä, johtavat myös myönteiseen tulokseen.
Uskon, että antaisimme väärän merkin, jos ilmoittaisimme tietyn ajankohdan, jolloin ensimmäiset niistä valtioista, jotka nyt käyvät jäsenyysneuvotteluja, voisivat liittyä unionin jäseniksi.
Se olisi väärä merkki, koska haluamme ensiksi nähdä, että edessämme olevat vaikeat neuvottelut johtavat läpimurtoon.
Tällainen läpimurto voidaan saavuttaa Ruotsin puheenjohtajakauden aikana, ja jos niin käy, voimme Göteborgissa hyvinkin ilmoittaa päivämäärän.
Toivon niin.
Haluan niin, mutta en ole siitä varma.
Olemme lähes yksimielisiä keskustellessamme suurista kysymyksistä ja laajentumisesta.
Missään muualla laajentuminen ei saa yhtä vankkaa tukea kuin Euroopan parlamentissa.
Tämä on enemmän Euroopan parlamentin kuin minkään muun toimielimen hanke.
Juuri parlamentti on vastannut laajentumisesta.
Haluan tietenkin, että voisimme myös hyväksyä Nizzassa allekirjoittamamme sopimuksen, koska se on vuorostaan laajentumisen toteuttamisen edellytys.
Toivon, että saamme ratkaistua komission, neuvoston ja parlamentin väliset asiakysymyksissä vallitsevat erot, jotta voisimme edetä laajentumiskysymyksessä.
Laajentuminen on yhteinen vastuumme, historiallinen mahdollisuus päättää Itä-Euroopan ja Länsi-Euroopan välinen jako.
Olen sitä mieltä, kuten jäsen Anderssonkin sanoi puheenvuorossaan, että virheistään ja puutteistaan huolimatta Nizzan sopimus avasi mahdollisuudet laajentumiselle, mikä on tärkeä mainita.
Useat jäsenet ovat puheenvuoroissaan ottaneet esille myös ympäristökysymyksen.
Annan paljon arvoa sille, mitä jäsen Hautala ja muut ovat esittäneet.
Ympäristökysymystä ei saa mielestäni pitää taloudellisen kehityksen jarruna vaan sitä on päinvastoin pidettävä sen moottorina.
Kaikki suuret nykyiset ympäristöongelmat voidaan ratkaista uuden tekniikan avulla.
Olen vakuuttunut siitä.
Olen myös vakuuttunut siitä, että meillä on käytännössä tarvittava tekniikka; se on käytettävissämme.
Tiedämme, mitä pitäisi tehdä.
Toimielintemme uskottavuuteen vaikuttaa tietenkin se, kun kansalaisemme näkevät, mitä tapahtuu, esimerkiksi ilmastokysymyksessä, emmekä me pysty aikaansaamaan minkäänlaista yhteistä vastausta.
Sen vuoksi uskon, että Göteborgin huippukokouksesta muodostuu tärkeä lähtökohta sille, että voimme esitellä etenemistavan, jossa poliittisen tason toimien avulla todellakin korostetaan uutta tekniikkaa, tutkimusta, kehitystä ja uskoa ihmisten kykyyn.
Jos me korostamme tätä, johdamme myös sellaisen teknologian kehitystä, joka on kilpailukykyisen Euroopan edellytys.
Ympäristö on nähtävä moottorina, ei jarruna tai unelmana menneistä ajoista.
Ympäristö on nähtävä paremman ja nykyaikaisemman Euroopan visionaarisena osana.
Tämä alkusysäys meidän pitää pystyä yhdistämään siihen ansiokkaaseen työhön, jota komission jäsen Wallström tekee kemikaalikysymyksiä koskevan ympäristöohjelman ja niihin liittyvien sääntöjen parissa.
Nämä yhdistämällä meidän pitäisi Göteborgissa päästä lupaavaan tulokseen.
Olen pannut merkille, mitä olette maininneet ympäristökysymyksestä, ja olen suurelta osin samaa mieltä kanssanne.
Työllisyys on suurilta osin sellainen politiikan ala, jonka hoitaminen kuuluu edelleenkin ja lähitulevaisuudessa kansallisille parlamenteille.
Lissabonin prosessin avoimesta koordinoinnista olemme löytäneet tavan, jonka avulla unionin kehitystä voidaan viedä yhteisesti eteenpäin.
Olen täysin samaa mieltä jäsen Rocardin kanssa siitä, että jos haluamme päästä vielä lähemmäksi täystyöllisyyden toteutumista, makrotaloudellinen keskustelu on yhä keskeisemmässä asemassa.
Yksinkertaisemmin ilmaistuna: kuinka voimme hyödyntää sitä tosiasiaa, että Euroopan unionissa tehdään yhteistyötä esim. taloudellisen kasvun kiihdyttämiseksi entisestään?
Olemme tilanteessa, jossa talouden kiihdyttäminen ei haavoita meitä.
Yksittäinen valtio on haavoittuvainen, mutta ei useista valtioista koostuva unioni.
Meidän on keskusteltava tästä asiasta, ja se on - sen tunnustan avoimesti - erityisen tärkeää niille valtioille, jotka jo tekevät euroon liittyvää yhteistyötä.
Niillä on muita suurempi mahdollisuus hyödyntää tilannettaan tai kannustaa voimakkaampaan talouden kasvuun ja lisätä siten työllisyyttä.
Olen melko varma siitä, että euromaiden ryhmässä tullaan käymään asiaa koskevia keskusteluja.
Unionin ytimen muodostava työ liittyy sisämarkkinoihin ja Monnet´n hengen mukaiseen yhteisöoikeudelliseen työtapaan.
Tämä ydinhän on jo olemassa.
Nyt syntynyt yhteistyö on koskenut toista alaa, jota kutsumme esimerkiksi Lissabonin prosessiksi.
Kyse on kahdesta eri ilmaisusta.
Riippumatta siitä, millaisen yhteistyötä koskevan tien me valitsemme, voimassa ovat samat avoimuutta koskevat vaatimukset, samat läpinäkyvyyttä koskevat vaatimukset.
En halua, että joudumme tilanteeseen, jossa me valtioiden välillä, hallitusten välillä käymme keskusteluja, joita voidaan pitää suljettuina, salaisina ja jotka estävät avoimuuden.
Riippumatta siitä, mitä menetelmiä käytämme, avoimuus on olennaista.
On sanottu useita muitakin asioita, joita todellakin kannatan. Sallikaa minun kuitenkin sanoa, että pidän kahta puheenvuoroa poikkeavina ja erityislaatuisina mutta poliittisesti keskeisinä ja niistä haluankin korostaa, että olen painanut ne mieleeni.
Olen omissa puheenjohtajavaltion näkökantaa koskevissa pohdinnoissani mitä suurimmassa määrin samaa mieltä siitä, mitä jäsen Olsson sanoo elintarvikepolitiikasta, ruoan laadusta ja kuluttajien haluamasta oikeutetusta suojasta ja uskottavuuden palauttamisesta.
Olle Schmidt puhui pakolaispolitiikasta, unionin anteliaasta suhtautumisesta ihmisiin, jotka kääntyvät puoleemme saadakseen turvaa ja suojaa.
Geneven yleissopimusta on tietenkin aina pidettävä näiden pohdiskelujen lähtökohtana, mutta meillä pitää olla muitakin tavoitteita.
Se meidän pitäisi maailmanyhteisön rikkaana osana todellakin voida suoda itsellemme.
Yhdessä, ei yksittäin.
Voisimme hyvinkin pohtia näitä tavoitteita ja käydä niistä keskusteluja, ja juuri tässä asiassa voisimme viedä unionia eteenpäin.
Tunnen paljon myötätuntoa sitä kohtaan, mitä jäsen Olle Schmidt sanoi inhimillistä pakolaispolitiikkaa koskevassa puheenvuorossaan.
Sallikaa minun lopuksi sanoa, että puheenjohtajavaltio Ruotsin edustajat aikovat useasti vierailla kauniissa rakennuksessanne, jotta voisimme käydä neuvotteluja ja keskusteluja. Voitte kuitenkin mielellään ottaa meihin yhteyttä.
Olette myös tervetulleita hieman etäiseen ja kylmään maahamme, maahan, jota näissä yhteyksissä kuitenkin kuvastaa lämpö ja yhteisyys; sen voin vakuuttaa.
Tervetuloa!
Odotan kovasti kaikkien parlamentin puolueryhmien kanssa tehtävää yhteistyötä unionin kehittämiseksi.
Arvoisa puhemies, haluaisin kiittää neuvoston puheenjohtajavaltiota siitä, että se suhtautuu niin positiivisesti Tukholman huippukokoukseen ja haluaa saada aikaan taloudellisesti kestävää kehitystä, joka on edullista täystyöllisyyden, talousuudistusten, innovaatioiden ja Euroopan unionin tulevaisuuden kannalta.
Tukholmassa ei tarvita sääntelyn purkamiseen keskittyvää huippukokousta.
Siellä tarvitaan huippukokous, joka tekee selväksi, millä tasolla Euroopan unionissa on paras säädellä mitäkin, jotta sisämarkkinoita kehitettäessä ei hyödytetä vain taloutta vaan myös ihmisiä, työntekijöitä.
Siksi haluaisin pyytää puheenjohtajavaltio Ruotsilta yhtä asiaa: mikäli haluatte lisätä avoimuutta ja demokratiaa nimenomaan talouspolitiikan koordinoinnin yhteydessä, aloittakaa siitä, että Euroopan parlamentti saa osallistua makrotaloudelliseen vuoropuheluun, kaikkiin aloitteisiin ja talouspolitiikan periaatteiden muokkaamiseen!
Esitämme ehdotuksemme ensimmäistä kertaa lainsäädäntömenettelyn yhteydessä.
Nähtäväksi jää, tarttuuko puheenjohtajavaltio Ruotsi todella tähän demokratiavajeen poistamiseen tähtäävään palloon ja eteneekö se pragmaattisesti pienin askelin.
Tämä on todella harras pyyntö Euroopan parlamentilta, joka on vuodesta 1994 lähtien pyytänyt vastaavan toimielinten välisen sopimuksen solmimista.
Haluaisin pyytää neuvoston puheenjohtajavaltiota jatkamaan johdonmukaisesti Lissabonin prosessia antamalla kaikille siellä mainituille politiikan aloille yhtäläinen painoarvo.
Se merkitsee sitä, että todella toteutamme tarkoituksenmukaisen ja riittävän poliittisten toimien yhdistelmän (policy mix) noudattamalla selkein aikatauluin ja laadullisin tunnusmerkein varustettua sosiaalisen integraation, täystyöllisyyden ja talousuudistusten politiikkaa.
Sama pätee finanssipolitiikkaan, sillä meidän on tehtävä investointipolitiikallakin selväksi, että Euroopan ihmiset voivat hyötyä Euroopan tasolla tapahtuvasta yhteistyöstä, ihmisiin ja infrastruktuuriin investoimisesta.
Viimeinen huomautus vielä puheenjohtajavaltion Ruotsin edustajille: teihin kohdistuvat toiveemme siitä, että suureksi osaksi erittäin huolestuneet kansalaisemme voivat kokea euron käyttöönoton pelotta.
Tehkää yhteistyötä seuraavan puheenjohtajavaltion Belgian kanssa ja kehottakaa kaikkia kylien, kaupunkien ja pääkaupunkien toimijoita yhteistyöhön, sillä euro on rohkea historiallinen hanke, joka voi onnistua vain, mikäli kaikki ovat yhteistyössä!
Arvoisa puhemies, kuten aiemmin keskustelussa kuulitte ryhmämme puheenjohtajalta, PPE-DE-ryhmä vieraili Berliinissä viime viikolla.
Ennen lähtöä minä ja muutamat kollegat kävimme Potsdamissa, jossa pidettiin se kokous, jossa presidentti Truman, pääministeri Churchill - joka kesken konferenssin oudosti vaihdettiin ministeri Attleehin - sekä marsalkka Stalin vahvistivat Jaltassa sovitun Euroopan jaon.
Kuten olemme kuulleet keskustelun aikana, puheenjohtajavaltio Ruotsi on herättänyt suuria toiveita siitä, että voimme kuuden kuukauden kuluessa palauttaa yhdistyneen Euroopan, mutta uskon, että puheiden aika on ohi, ja nyt me kaikki haluamme tuloksia.
Esittäisin neljä kysymystä puheenjohtajavaltio Ruotsille.
Ensiksi: aikooko Ruotsi kutsua koolle neuvoston kokouksen tai erityiskokouksen, johon kutsutaan ehdokasvaltioiden hallitusten edustajat, jotta voitaisiin mahdollistaa neuvottelut ja sen lisäksi antaa tärkeä merkki yleisölle siitä, että laajentuminen ei ole pelkästään poliittinen harjoitus, kangastus, koko ajan kaukana oleva tavoite, vaan että vaadittua edistymistä tapahtuu koko ajan.
Toiseksi, voidaanko byrokraattisia neuvotteluja lieventää menneisyyden ymmärtämisellä?
On julmaa, että se näyttää olevan vaikeaa, ja laajentumisprosessi esitetään pelkästään sopeutumisena johonkin tekniseen säännöstöön ja näin ehkä sivuutetaan ne erityisvaikeudet, joita Baltian mailla ja muilla Keski- ja Itä-Euroopan mailla oli neuvostojärjestelmän aikana.
Itsellemme asettamastamme aikataulusta: onko puheenjohtajavaltio Ruotsi samaa mieltä siitä, että tämä tekee siirtymävaiheet tarpeellisiksi, ja lopuksi, voimmeko vahvistaa, ettei mitään uusia esteitä aseteta ehdokasvaltioiden tielle.
Tänään on selvästi ollut Ruotsin päivä.
Toivomme kaikki todella, että kuuden kuukauden kuluttua Göteborgissa ei ole pelkästään Ruotsin päivä vaan koko Euroopan päivä.
Arvoisa puhemies, toivotan tervetulleeksi Ruotsin puheenjohtajuuden mitä sydämellisimmin, vaikkakaan heille ei voi olla kovin kateellinen siinä tilanteessa, jossa he ottavat puheenjohtajuuden vastaan.
Takanahan on ehkä sekasortoisin huippukokous, mitä EU:n historia tuntee.
Asioita puidaan aina sopimuksen ratifioinnin rajoille saakka, eikä tämä anna missään tapauksessa hyvää kuvaa huippukokousten toiminnasta eikä neuvoston toiminnasta.
Sen vuoksi on todella tyytyväisenä pantava merkille se, että Ruotsi puheenjohtajana on ilmoittanut halunsa uudistaa neuvoston toimintaa nimenomaan avoimempaan suuntaan.
Ruotsin puheenjohtajuudelle laatima ohjelma on täysipainoinen ja kunnianhimoinen, ja on todellakin aika, että ympäristöasiat laajassa yhteydessä otetaan vihdoinkin Euroopan unionissa keskustelun keskiöön.
EU:lle laadittavan kestävän kehityksen ohjelman, joka hyväksytään osana Rio plus -prosessia Göteborgin huippukokouksessa, tulee sisältää kaikki ne kestävyyden elementit, jotka on priorisoitu EU:n puheenjohtajuudelle.
Mielestäni kaikki nämä kolme E:tä takaavat tämän kestävyyden.
Mutta olen kuitenkin hieman huolissani, ja nyt suuntaan sanani komissiolle, siitä aikataulusta, jolla asioita valmistellaan esimerkiksi Göteborgin huippukokousta varten.
Miten tällä aikataululla on mahdollista, että Euroopan parlamentti voi täysipainoisesti osallistua esimerkiksi kestävän kehityksen ohjelman laatimiseen?
Mutta puheenjohtajavaltiota haluan kiittää siitä, että pohjoinen ulottuvuus on mukana.
Ja jälleen komissiolle kysymys siitä, miten varmistetaan riittävät resurssit, esimerkiksi henkilöstöresurssit, siihen, että tämä pohjoisen ulottuvuuden politiikka saa myös jatkoa komission taholta.
Arvoisa puhemies, minäkin haluan toivottaa tervetulleeksi puheenjohtajavaltio Ruotsin ja sen toimintaohjelman, joka sisältää useita hyviä painopistealueita.
Useiden muiden täällä tänään puhuneiden puhujien tavoin olen huolestunut suuntauksesta, jossa niin kutsuttu yhteisöllinen lähestymistapa (the community approach) halutaan usein ja voimakkaasti korvata valtioiden välisellä mallilla, toisen sanoen mallilla, joka merkitsee sitä, että komissiolle annetaan entistä voimakkaampi asema ja merkitys.
Olen pannut merkille pääministerin avoimuutta koskevat vakuuttelut, riippumatta siitä, mikä malli valitaan, mutta kysymys ulottuu tietenkin tätäkin pidemmälle.
Komission puheenjohtaja Prodin kiinnostava puheenvuoro vahvisti edessämme olevat haasteet.
Kuuntelin kiinnostuneena pääministerin ympäristöasioita koskevia kommentteja.
Ne kuulostavat hyviltä, mutta meillä on ongelma: suurin osa nykyisistä ympäristöongelmista liittyy suoraan energian käyttöön, ja ongelmana on, että Euroopalla ei ole nykyään energiapolitiikkaa.
Jäsenvaltiot eivät ole edes onnistuneet pääsemään yhteisymmärrykseen hiilidioksidia koskevista yhteisistä maksuista.
Ruotsin hallitus on ilmoittanut haluavansa tällaisen maksun, mutta vain, jos siitä päätetään yksimielisesti, mikä siis merkitsee samaa kuin että mitään päätöstä ei tehtäisikään.
Yksittäiset hallitukset ovat kymmenen vuoden ajan estäneet kysymyksen käsittelyn.
Mikä saa pääministerin ja hallitukset uskomaan, että asia ratkeaisi juuri nyt?
EU ei selviä Kioton pöytäkirjan vaatimuksista ilman hiilidioksidia koskevia maksuja.
Lisäksi kestävän kehityksen strategia, joka otetaan esille Göteborgissa, ontuu pahasti, jos EU ei ota yhteistä kantaa energiakysymyksiin.
Komission puheenjohtaja Prodi otti kysymyksen erittäin ansiokkaasti esille, ja monet muutkin puhujat ovat tehneet niin.
Kyse on siitä, onko Ruotsin hallitus valmis pohtimaan asiaa uudelleen.
Lopuksi haluan jäsen Olle Schmidtin tavoin sanoa, että olisin mielelläni nähnyt neljännenkin e:n - empatian. Se ei koskisi vain pakolaiskysymystä vaan myös suhteita kehitysmaihin.
Tobinin vero on mainittu täällä tänään, mutta sitä on uskoakseni mahdoton toteuttaa.
Yksi tapa kerätä enemmän rahaa maailmanlaajuisiin ongelmiin olisi toimia sen puolesta, että EU:n kaikki jäsenvaltiot noudattaisivat vaatimusta antaa 0,7 prosenttia BKT:stään kehitysapuun.
Sitä paitsi, kuten jäsen Carlsson sanoi: laskekaa kehitysmaista tulevien tuotteiden tullia!
Onko Ruotsin hallitus valmis toimimaan tässä hengessä?
Arvoisa puhemies, arvoisa neuvoston puheenjohtaja, hyvät kollegat, tässä keskustelussa on käynyt erittäin selvästi ilmi, että Euroopan parlamentin jäsenten enemmistö on pettynyt Nizzan tuloksiin.
Sen varsinainen syy on seuraava: Euroopan unionin avoimuuden ja demokratian lisääminen jäi Nizzassa kesken.
Mitä tapahtui?
Neuvostossa siirrytään yhä useammilla aloilla määräenemmistöpäätöksiin.
Siksi jäsenvaltioiden parlamentit eivät voi valvoa neuvoston toimintaa, koska niiden päätökset voivat jäädä neuvoston äänestyksissä vähemmistöön.
Tämän demokraattisen valvonnan tilalle ei ole kuitenkaan tullut Euroopan parlamentin suorittamaa demokraattista valvontaa eikä valitettavasti myöskään yhteispäätösmenettelyä Euroopan parlamentin kanssa.
Tämä on mielestäni Nizzan päätösten ratkaiseva heikkous.
Arvoisa neuvoston puheenjohtaja, Ruotsilla on pitkä demokratian ja avoimuuden perinne.
Olen vakuuttunut siitä ja odotan puheenjohtajavaltio Ruotsilta sitä, että se auttaa meitä ponnisteluissamme näiden Nizzan sopimuksen puutteiden poistamisessa ja Euroopan unionin demokraattisen päätöksenteon legitimiteetin lujittamisessa uudelleen.
Haluaisin puhua vielä toisesta asiasta.
Ruotsin puheenjohtajakauden aikana on valmisteltava euron eli eurosetelien ja -kolikoiden käyttöönottoa Euroopan unionin 12 jäsenvaltiossa.
Meidän itsellemme jatkuvasti esittämämme kysymys kuuluu: kuka edustaa euroaluetta Euroopan ulkopuolella?
Minun käsitykseni mukaan Euroopan komission pitäisi tehdä niin tähänastista voimakkaammin.
Puheenjohtajavaltio Ranska antoi meille selkeän tiedonannon.
Sen mukaan euro 12 -ryhmän puheenjohtaja edustaa euroaluetta.
Se taas johtaa paradoksaaliseen tilanteeseen.
Euroopan unionia edustaa talouspolitiikan yleisissä asioissa Ruotsin valtiovarainministeri, mutta jos kyse on eurosta, valuutasta, tehtävää hoitaa Belgian valtiovarainministeri.
Miten Euroopan unionin kansalaiset voisivat ymmärtää sen, kun mekään emme ymmärrä sitä Euroopan parlamentissa?
Miten markkinat voivat ymmärtää sen?
Meidän on tehtävä kaikkemme, jotta saamme palautettua järkevät olot!
Arvoisa ulkoministeri, te voitte vaikuttaa siihen.
Mikäli onnistutte saamaan maanmiehenne vakuuttuneiksi siitä, että euro on hyvä hanke, että se on vakaa sisäisesti, että sen ulkoinen vakaus paranee jatkuvasti, jos saatte ihmiset lähtemään mukaan Euroopan yhdentymiseen, voitte saada kansalaisetkin ymmärtämään paremmin Euroopan unionin tätä aluetta.
Keskustelu päättyy tähän.
Kyselytunti (neuvosto)
Esityslistalla on seuraavana kyselytunti (B5-0001/2001).
Käsittelemme neuvostolle osoitettuja kysymyksiä.
Kysymys nro 1 (H-0952/00):
Aihe: EU:n ja Kiinan huippukokous Kansainvälinen maahanmuuttojärjestö IOM toteaa uudessa raportissaan, että Kiinan naiskauppamafia on hyvin järjestäytynyt ja että naisia myydään markkinoilla kaikkialla Kiinan alueella.
Naiskaupan tuotot ovat huomattavan suuria (usein yli 30 000 euroa), ja IOM ilmoittaa olevansa huolissaan siitä, että Kiinan naiskauppa on dramaattisessa kasvussa sekä maan sisällä että sen osalta, mikä koskee naisten myyntiä ennen kaikkea Länsi-Eurooppaan.
Ottivatko neuvosto ja komissio EU:n ja Kiinan huippukokouksessa 23. lokakuuta 2000 esille sen, kuka on vastuussa laittomien kiinalaisten maahanmuuttajien palauttamista?
Ottiko neuvosto esille myös laajalle levinneen kiinalaisten naisten ja tyttöjen kaupan?
. (SV) Neuvosto piti erittäin myönteisenä sitä, että Kiinan kanssa pystyttiin aloittamaan maahanmuuttokysymyksiä koskeva vuoropuhelu, erityisesti sellainen vuoropuhelu, joka koskee laitonta maahanmuuttoa ja sellaisten Kiinan kansalaisten palauttamista, jotka ovat oleskelleet laittomasti jäsenvaltioiden maaperällä.
Ennen Kiinan kanssa pidettyä huippukokousta järjestettiin Brysselissä kokous, johon osallistui puheenjohtajavaltion, komission ja Kiinan valtuuskunnan virkamiehiä ja jossa pyrittiin tunnistamaan ja määräämään ne alueet, joilla voitaisiin tehdä yhteistyötä tulevaisuudessa.
Erityisesti korostettiin tiedonvaihtoa sellaisten viranomaisten ja järjestöjen välillä, jotka työskentelevät ihmiskauppaan ja laittomaan maahanmuuttoon liittyvien kysymysten parissa.
Useita tällaisia kokouksia on suunniteltu, ja seuraava järjestetään Pekingissä muutaman viikon kuluttua.
Kokousta valmistellaan tällä hetkellä asiantuntijatasolla.
Kuten jäsen Theorin varmasti tietää, Eurooppa-neuvosto Santa Maria da Feirassa järjestetyssä kokouksessaan toi ilmi huolensa viime vuonna Doverissa sattuneiden traagisten tapahtumien vuoksi ja tuomitsi ne rikolliset toimet, joita ihmissalakuljetuksella voittoa tavoittelevat henkilöt tekevät.
Eurooppa-neuvosto antoi unionille tehtävän tehostaa yhteistyötä tällaisen rajat ylittävän rikollisuuden torjumiseksi.
Puheenjohtajavaltio Ranska noudatti Eurooppa-neuvoston kehotusta ja teki useita aloitteita osana sellaisten rikollisten verkostojen vastaista taistelua, jotka järjestävät ihmissalakuljetusta ja ihmiskauppaa.
Vaikka jäsen Theorinin mainitsemista erityisongelmista ei keskusteltukaan viime vuoden 23. lokakuuta järjestetyssä EU:n ja Kiinan välisessä huippukokouksessa, neuvosto on erittäin tietoinen naisten ja tyttöjen kaupasta.
Kyse ei ole vain Kiinassa vaan myös muutamassa muussa lähellä EU:ta sijaitsevassa maassa suoritettavasta kaupankäynnistä.
Puheenjohtajavaltiona Ruotsi on ASEM-yhteistyön puitteissa, johon Kiinakin osallistuu, ottanut syksyn 2000 aikana esiin nais- ja lapsikaupan.
Ensimmäinen askel oli viime vuoden marraskuussa järjestetty asiantuntijakokous, johon osallistui asiantuntijoita niin Aasiasta kuin Euroopastakin.
Tämän kokouksen suositukset esitetään tämän vuoden toukokuussa Pekingissä järjestettävässä ASEMin ulkoministerikokouksessa.
Arvoisa puheenjohtajavaltio Ruotsin edustaja, olen ilahtunut siitä, että neuvosto käsittelee kysymystä vilpittömästi ja vakavasti, sillä kysymys on erittäin, erittäin vakava.
Tuhansia naisia ja lapsia ostetaan ja myydään Kiinassa vuosittain, monet heistä länsimaihin.
Suosituimpia alueita ovat köyhät maakunnat.
Kansainvälinen maahanmuuttojärjestö IOM on uudessa raportissaan todennut, että länsimaiden viranomaiset ovat kohdanneet suuria vaikeuksia yrittäessään päästä käsiksi Kiinan naiskauppaan ja että tämä kauppa kasvaa dramaattisesti, jos ei ryhdytä voimakkaisiin toimiin.
Myös Kiinan sisällä tapahtuva naiskauppa on suunnattoman laajaa.
Yhden lapsen politiikka ja kiinalaisten perheiden mieltymys poikalapsiin on johtanut suoraan siihen, että Kiinassa on nykyään 70 miljoonaa naimatonta miestä.
Kansainvälinen naiskaupan vastainen koalitio raportoi kyläneuvostoista, jotka ostavat satoja naisia, jotka sitten jaetaan kylän yksinäisille miehille, koska näitä miehiä säälitään.
On erittäin hyvä, että olette perustaneet tällaisen neuvoston Doverissa sattuneen skandaalin jälkeen.
Sisältyvätköhän asiantuntijajärjestöt, esimerkiksi IOM, ja kansainvälinen naiskaupan vastainen koalitio tähän neuvostoon?
Miten neuvosto on valmis Kiinan-suhteissaan ottamaan esille Kiinassa käytävän naiskaupan?
On perusteltua, että nyt perustetut työryhmät unionin tekemän työn puitteissa ottavat nopeasti ja tehokkaasti yhteyttä muihin kansainvälisiin järjestöihin, jotka työskentelevät näiden kysymysten parissa.
IOM on kuitenkin se järjestö, jolla on kaikkein eniten tietoa näistä asioista.
Oletan, että tällaisia yhteyksiä luodaan erittäin pian.
Sallikaa minun myös huomauttaa, että naiskaupan vastaista taistelua pidetään yleisesti ottaen tärkeänä kysymyksenä puheenjohtajavaltio Ruotsin toimintaohjelmassa.
Teemme mielellämme työtä laajalla rintamalla tätä kauhistuttavaa ilmiötä vastaan, siis ei ainoastaan silloin, kun kyseessä on Kiina, vaan maailmanlaajuisesti.
Koska kysymyksen esittäjä ei ole paikalla, kysymys nro 2 raukeaa.
Kysymys nro 3 (H-0956/00):
Aihe: EU:n kansalaisille tarjottavat järjestelyt Mekassa Jokaisella EU:n kansalaisella on perustamissopimuksen 20 artiklan mukaan oikeus saada kolmannen maan alueella, jossa jäsenvaltiolla, jonka kansalainen hän on, ei ole edustusta, suojelua minkä tahansa jäsenvaltion diplomaatti- ja konsuliviranomaisilta.
Mitä järjestelyitä EU tarjoaa kansalaisilleen Mekassa pyhiinvaelluksen aikana?
. (SV) Haluan muistuttaa arvoisaa parlamentin jäsentä, että EY:n perustamissopimuksen 20 artiklaa on jo sovellettu kahdessa tapauksessa.
Ensimmäinen liittyy diplomaatti- ja konsuliedustustojen kautta Euroopan unionin kansalaisille annettavaan suojeluun.
Toinen liittyy edellä mainitun päätöksen toimeenpanoa koskeviin toimiin.
Tämän päätöksen liitteessä ilmoitetaan, missä oloissa jäsenvaltioiden diplomaattiedustustot voivat auttaa jokaista unionin kansalaista.
Iso-Britannia tarjoaa konsulipalveluja Mekassa pyhiinvaelluksen, hadd&#x017E;in, aikana.
Jiddahissa on useita konsulaatteja, jotka voivat auttaa EU:n kansalaisia pyhiinvaelluksen aikana.
Arvoisa puhemies, kiitän Ruotsin edustajaa hänen vastauksestaan, mutta se ei ole täydellinen vastaus tiedusteluuni.
Hän on aivan oikeassa sanoessaan, että Ison-Britannian hallitus tarjoaa Mekassa tietyntyyppisiä konsulipalveluja brittiläisille muslimeille hadd&#x017E;in aikana.
Nuo konsulipalvelut eivät kuitenkaan ole niiden muista EU:n jäsenvaltioista tulevien muslimien saatavissa, jotka ovat siellä Saudi-Arabian viranomaisten ehdoilla samoissa olosuhteissa.
On hiukan outoa, että vaikka kaikilla EU:n kansalaisilla pitäisi olla samanlainen edustus ja kohtelu, niin kuvailemissani oloissa EU:n kansalaisen edustus ja kohtelu ei ole samanlaista.
Voisiko Ruotsin ministeri vakuuttaa meille, että hän ottaa tämän tehtävän hoitaakseen ja tutkii olosuhteita, joissa tällaista epätasa-arvoista kohtelua esiintyy, jotta voitaisiin varmistaa, että ihmiset saavat yksittäisen jäsenvaltion konsuliviranomaisilta saman kohtelun riippumatta uskonnosta tai kansallisuudesta?
En ainoastaan takaa arvoisalle jäsenelle, että kysymystä käsitellään. Voin jopa rauhoittaa häntä kertomalla, että hän on turhaan huolissaan.
Päätöksessä, johon aiemmin viittasin, määrätään, että jos henkilö, joka hakee konsuliapua, on jonkin unionin jäsenvaltion kansalainen, jonkin toisen valtion diplomaatti- tai konsuliedustuston on käsiteltävä hakijan tapausta aivan kuin henkilö olisi kyseistä lähetystöä tai konsulaattia edustavan jäsenvaltion kansalainen.
Arvoisan jäsenen pelkäämää syrjintätilannetta ei siis tarvitse syntyä, sillä unionin kansalaisia pitää käsitellä samanarvoisesti.
Olen vakuuttunut siitä, että Yhdistyneen kuningaskunnan edustusto auttaa tässä tapauksessa solidaarisesti ja käsittelee kaikkia unionin kansalaisia samanarvoisesti.
Tämä käy ilmi ainakin asiassa tehdyistä päätöksistä.
Kysymys nro 4 (H-0957/00):
Aihe: CE-merkinnän käytön valvonta Voidaanko taata, että CE-merkinnän käyttöä koskevien määräysten noudattamista valvotaan Euroopassa nykyisin riittävän tehokkaasti?
Neuvosto haluaa ehdottomasti, että markkinoita valvotaan tehokkaasti, jotta voitaisiin varmistua siitä, että niiden CE-merkistöä koskevien direktiivien perusvaatimukset täytetään, joiden laatimisen lähtökohtana käytettiin niin kutsuttua uutta menetelmää.
Tämän uuden menetelmän avulla direktiiveissä voidaan yhdenmukaistaa tavaroita koskevat tekniset vaatimukset.
Tuotteiden CE-merkinnän käytön valvominen on komission ja jäsenvaltioiden yhteinen asia.
Jäsenvaltiot ovat hyväksynnän tai jonkin muun tavan myötä ensisijaisesti vastuussa siitä, että nämä elimet täyttävät pätevyysvaatimukset ja että ne toimivat tehokkaasti.
Komissiolle on annettu keskeinen asema varmistaa valvovien elinten yhdenmukaisuus ja niiden korkea taso.
Valvontaelimet ovat kansallisia, ja jäsenvaltiot ilmoittavat komissiolle, mitkä kansalliset elimet hoitavat valvonnan.
Komissio vahvistaa omasta puolestaan suunnitelmat varmistaakseen, että markkinoiden valvonta jäsenvaltioissa järjestetään yhdenmukaisesti.
Uuden menetelmän valvomiseksi jäsenvaltioiden ilmoittamat elimet perustavat esimerkiksi yhteistyöryhmiä jokaista direktiiviä varten.
Arvoisa puhemies, CE-merkintä on kuluttajansuojan tärkeä perusta.
Se on kuitenkin pelkkä määrällinen toimi.
Sen yhteydessä on vain todistettava, että eurooppalaisia määräyksiä noudatetaan.
Kuluttajan kannalta se on varmasti liian vähän.
Kuluttajat kaipaavat laadullista testaus- ja sertifiointijärjestelmää, niin että he voivat todeta, onko tuote vakiolaatua parempi ja vastaako se niin ollen myös heidän vaatimuksiaan.
Siksi erityisesti turvaosien ulkopuolinen sertifiointi on erittäin tärkeää.
Escheden junaonnettomuuden yhteydessä nähtiin, että voi sattua erittäin pahoja onnettomuuksia, mikäli valvontaa hoitaa ainoastaan itse rautatieyhtiö eikä mikään ulkopuolinen sertifioija.
Oletteko sitä mieltä, että Euroopan unionissa pitäisi tulevaisuudessa lisätä ulkopuolista sertifiointia?
Kuten aiemmin sanoin vastatessani ensimmäistä kertaa arvoisalle jäsenelle, on ensisijaisesti komission tehtävä varmistaa niin kutsutun vaatimustenmukaisuuden arviointimenettelyn yhtenäisyys.
Haluaisin sen vuoksi ehdottaa, että arvoisa jäsen kääntyisi ensisijaisesti komission puoleen saadakseen mahdollisia lisätietoja tästä asiasta.
Kysymys nro 5 (H-0965/00):
Aihe: Poliittisten vankien nälkälakko Turkissa Kuolema häämöttää jo kymmenien poliittisten vankien edessä Turkissa, kun he ovat olleet lähes kahden kuukauden ajan nälkälakossa, jota he aikovat jatkaa kuolemaan asti vastalauseena turkkilaisten vankiloiden epäinhimillisille olosuhteille.
Samanaikaisesti Euroopan neuvosto on ilmoittanut, että kidutus on edelleen tavanomainen käytäntö Turkin poliisiasemilla, ja Amnesty International syyttää Turkkia kidutuksesta, sen rankaisematta jättämisestä ja yleisesti ihmisoikeuksien loukkaamisesta ja pyytää Euroopan unionia vaatimaan kidutusten lakkauttamista välittömästi eikä vuosina 2002-2003 kuten Turkin liittymisprosessissa Euroopan unioniin edellytetään.
Aikooko neuvosto puuttua Turkin hallituksen toimiin, jotta se toteuttaisi toimia tilanteen parantamiseksi turkkilaisissa vankiloissa saadakseen vangit lopettamaan nälkälakon?
Aikooko neuvosto omaksua Turkin EU:hun liittymiseen suuntautuvan prosessin puitteissa Amnesty Internationalin vaatimuksen kidutusten lopettamisesta välittömästi?
. (SV) Turkin hallitus on mitä todennäköisimmin hyvin tietoinen unionin vakaasta käsityksestä, jonka mukaan Turkin vankiloiden tilannetta on parannettava ja kidutus on lopetettava.
Neuvosto pitää myönteisenä sitä tosiasiaa, että Turkki on aloittanut vankilajärjestelmän uudistuksen ja että maa on myös halukas tekemään yhteistyötä Euroopan kidutuksen vastaisen toimikunnan kanssa.
Kidutus on yksi Turkin tärkeimmistä ongelmista.
Neuvosto on myös liittänyt tämän kysymyksen Turkin jäsenyyttä koskevaan kumppanuussopimusluonnokseen toteamalla nimittäin, että oikeussääntöjä on tiukennettava ja että on ryhdyttävä kaikkiin vaadittaviin toimiin, joita tarvitaan kidutuksen vastaisen taistelun vahvistamiseksi, ja on huolehdittava siitä, että Euroopan kidutuksen vastaisen toimikunnan suosituksia noudatetaan.
Tämä merkitsee muun muassa sitä, että neuvosto odottaa, että Turkki saavuttaa merkittävää edistystä asiassa ennen tämän vuoden loppua.
Turkin vankiloiden tasosta EU on useita kertoja vaatinut, että Turkin vankilajärjestelmän olisi vastattava kansainvälisiä normeja.
Neuvosto on sen vuoksi sisällyttänyt jäsenyyttä koskevan kumppanuussopimusluonnoksen keskipitkän aikavälin painotuksiin vaatimuksen, jonka mukaan Turkin vankiloiden olot olisi saatava vastaamaan vankien kohtelun vähimmäisnormeja koskevia YK:n sääntöjä.
Unioni on kahdenvälisissä suhteissaan Turkin viranomaisten kanssa ottanut esille ne ihmishenget, joita Turkin vankiloiden viime aikaiset levottomuudet ovat valitettavasti vaatineet, ja sen kertomuksen, jossa käsitellään vankien kuljetuksien yhteydessä esiintyvää kidutusta ja pahoinpitelyä.
Unioni ei tietenkään suvaitse vankien kiduttamista ja pahoinpitelyä.
Turkin viranomaiset ovat unioniin yhteydessä ollessaan kieltäneet kaikki kidutukseen ja pahoinpitelyihin liittyvät väitteet.
Neuvosto jatkaa tietenkin tarkasti tilanteen seuraamista.
Myös minä olen yksi niistä parlamentin jäsenistä, jotka suhtautuvat ihmisoikeuskysymyksissä hyvin toiveikkaasti Ruotsin puheenjohtajakauteen. Syy on se, että puheenjohtajana toimii valtio, joka on käytännössä osoittanut suurta herkkyyttä ihmisoikeuskysymyksissä sekä todistanut pysyvänsä etäällä tarkoituksenmukaisuusajattelusta.
Haluaisin sanoa, että minua hieman huolestuttaa tämä arvoisan neuvoston puheenjohtajan "kyllä, mutta..." -kanta: seuraamme kehitystä, kenties joitakin pahoja tekoja on tapahtunut, mutta Turkki on kyllä vakuuttanut meille, että mitään ei ole meneillään...
Haluan kysyä arvoisalta neuvoston puheenjohtajalta: nyt, kun on nähty tämä murhenäytelmä, jossa oli virallisesti ainakin 60 kuolonuhria, sellaisten ihmisten pahoinpitely, jotka saattavat olla vankilassa siitä syystä, että ovat puhuneet äidinkieltään, nyt, kun edelleen noin 200 vankia jatkaa nälkälakkoa, aikooko puheenjohtajavaltio Ruotsi tehdä joitakin julkisia aloitteita, aikooko se vaatia Turkin hallitukselta selvityksiä ja sitoumuksia, ja lisäksi, aikooko puheenjohtajavaltio Ruotsi vihdoinkin kiinnostua kansanedustaja Leyla Zanan vapauttamisesta, Zanan, jolle parlamentti on myöntänyt Saharov-palkinnon?
Sallikaa minun vain muistuttaa, että nyt olemassa oleva Turkin kumppanuussopimusluonnos tarjoaa neuvoston mielestä erinomaiset edellytykset vahtia tarkasti ja jatkuvasti Turkkia, kun on kyse kidutuksesta, vankilaoloista ja yleisistä ihmisoikeuksista.
Neuvosto aikoo tietenkin käyttää tämän sopimuksen rajoissa kaikkia mahdollisuuksia huolehtiakseen siitä, että kehitys etenee Turkissa unionimme yhteisten arvojen mukaiseen suuntaan.
Suurta osaa Turkin vankiloiden vangeista on tarkasteltava poliittisina vankeina.
Ihmisiä tuomitaan Turkissa edelleenkin poliittisin perustein.
Olin itse läsnä viime vuoden joulukuun 21. päivä Kaakkois-Turkissa sijaitsevassa Djarbakirissa pidetyssä oikeudenkäynnissä, jossa syyrialaista pappia uhkasi kolmen vuoden vankeustuomio vain sen vuoksi, että hän oli puhunut vuonna 1915 tapahtuneesta armenialaisten ja assyrialaisten kansanmurhasta.
Se oli hänen ainoa "rikoksensa", ja siitä hänet haluttiin tuomita.
Aikooko neuvosto vaatia muutoksia Turkin rikoslakiin ja ottaa esiin tällaisia konkreettisia tapauksia, joissa kyse on ihmisten vangitsemisesta poliittisin perustein?
Oikeastaan voin vastata jäsen Sjöstedtin esittämään kysymykseen samoin kuin aiempaankin kysymykseen.
Sen jälkeen, kun Turkki julistettiin ehdokasvaltioksi Helsingin huippukokouksessa, meillä on ollut aivan toisenlaiset mahdollisuudet seurata tarkasti Turkin kehitystä ja antaa huomautus aina, kun siellä on poikettu ehdokasvaltioita koskevista säännöistä.
Pidän sen vuoksi erittäin tärkeänä tehtävänä sitä, myös Ruotsin puheenjohtajakauden aikana, että huolehdimme siitä, että Turkin kehitys kulkee siihen suuntaan, että maan voidaan nähdä vähitellen lähenevän eurooppalaista perhettä entistä konkreettisemmin.
Kysymys nro 6 (H-0967/00):
Aihe: Avoimet Eurooppa-neuvoston kokoukset Puheenjohtajavaltiona toimiva Ruotsi on todennut, että avoimuus on erittäin tärkeää Euroopan unionin työskentelyssä.
Kuinka monta täysin julkista Eurooppa-neuvoston kokousta järjestetään Ruotsin puheenjohtajuuskaudella 1. tammikuuta-30. heinäkuuta 2001?
. (SV) Kuten varmasti pääministerin hetki sitten esittämästä toimintaohjelmastakin kävi ilmi, puheenjohtajavaltio Ruotsi kiinnittää erityishuomiota siihen, että neuvoston työ on julkista ja Euroopan kansalaisten seurattavissa ja että lainsäädäntötyössä tunnustetaan avoimuus.
Puheenjohtajavaltio Ruotsi tekee aktiivisesti töitä, jotta mahdollisimman monet keskustelut olisivat avoimia voimassa olevissa muodollisissa puitteissa.
Neuvoston työjärjestys ei myöskään salli täysin julkisia neuvoston kokouksia, minkä jäsen Sjöstedtkin tietää.
Avoimia neuvoston keskusteluja voidaan sen sijaan järjestää.
Vuoden 1999 joulukuussa pidetyssä Helsingin huippukokouksessa Eurooppa-neuvosto päätti, että yleisten asiain neuvosto ja Ecofin-neuvosto pitäisivät puolen vuoden välein julkisia keskusteluja neuvoston työohjelmasta.
Tämä päätös on nyt sisällytetty neuvoston työjärjestykseen.
Muutkin neuvoston kokoonpanot käyvät julkisia keskusteluja.
Yksi puheenjohtajavaltion ensimmäisistä painopistealueista on sen vuoksi sellaisen julkisia keskusteluja koskevan luettelon laatiminen, joka kattaisi mahdollisimman suuren osan neuvoston työtä.
Olemme sen vuoksi nyt esittäneet luettelon niistä julkisista keskusteluista, joita puheenjohtajakautemme aikana järjestetään.
Yhdeksän näistä keskusteluista järjestetään tärkeinä ja keskeisinä pidetyissä neuvoston kokoonpanoissa ja niistä ensimmäinen pidetään nyt perjantaina, kun Ecofin-neuvosto keskustelee työohjelmastaan.
Sen jälkeen keskusteluja pidetään pitkin kevättä, ja viimeinen avoin kulttuuriasioita käsittelevän neuvoston keskustelu järjestetään kesäkuussa, jolloin keskustellaan siitä, miten alaikäisiä voitaisiin suojella tiedotusvälineiden vahingolliselta sisällöltä.
Olemme näiden toimien avulla tehneet neuvoston työstä hieman avoimempaa.
Asiassa voidaan varmasti tehdä enemmänkin, mutta jäsen Sjöstedt, älkää antako parhaan tulla hyvän pahimmaksi viholliseksi!
En anna parhaan olla hyvän vihollinen.
Ongelmana on vain se, että jos asioissa edetään ministerineuvoston ehdottamaa tahtia, todelliset julkiset kokoukset ovat mahdollisia vasta sadan vuoden kuluttua.
Yhdeksän keskustelua ei ole todellakaan erityisen vaikuttava määrä, jos saan sanoa.
Mielestäni on demokraattinen ja itsestään selvä asia, että kansalaisilla on oikeus valvoa tärkeintä lakeja säätävää tahoa, ja kyse on suureksi osaksi osin EU:n ministerineuvostosta Euroopan unionissa.
Kyse on yksinkertaisesti demokratian perusvaatimuksesta.
Jos neuvoston työjärjestys nyt estää sen, että myös äänestykset ja kokonaiset neuvoston kokoukset, joissa niin sanotusti säädetään lakeja, olisivat avoimia, tällaista antiikkista työjärjestystä olisi muutettava välittömästi.
Eikö tällaista aloitetta saada puheenjohtajavaltio Ruotsilta, joka ajaa niin voimakkaasti avoimuuteen liittyviä kysymyksiä - mikä on mielestäni erittäin tärkeää ja myönteistä?
Kuten jäsen Sjöstedt varmasti tietää, puheenjohtajavaltio Ruotsi aikoo käyttää kaiken mahdollisen energian, jotta se saisi vietyä avoimuuskysymystä eteenpäin Ruotsin puolivuotisen puheenjohtajakauden aikana.
Mielestämme teemme kyllä niin lisäämällä avoimia keskusteluja.
Voimme nähdä yhtäläisyyksiä useisiin kansallisiin parlamentteihin.
Ottakaamme esimerkiksi Ruotsin valtiopäivät.
Lainsäädäntötyö Ruotsin valtiopäivien valiokunnissa ei ole avointa vaan suljettua, ja siihen on syynsä.
Meillä on tarve päästä poliittisesti yhteisymmärrykseen, mutta tietenkin tarvitsemme mahdollisimman suurta avoimuutta.
Jäsen Sjöstedt, voin vakuuttaa, että teemme kaikkemme tilanteen parantamiseksi, mutta Roomaakaan ei rakennettu yhdessä päivässä.
Pitkä marssikin alkaa pienin askelin.
Kysymys nro 7 (H-0970/00):
Aihe: Valko-Venäjän demokratia ja ihmisoikeudet Yhteisiin arvoihinsa perustuen EU:n tehtävänä on puolustaa demokratiaa, ihmisoikeuksia ja oikeusvaltion periaatetta.
Ehdokasvaltioiden Latvian, Liettuan ja Puolan naapurissa sijaitsee Valko-Venäjä, jossa ei kunnioiteta hyväksyttävällä tavalla mitään edellä mainituista periaatteista. Ilmeisenä vaarana on tilanteen leviäminen ympäröiviin maihin.
Valko-Venäjällä pidettyjen vaalien yhteydessä 16. lokakuuta EU:n, Euroopan neuvoston ja ETYJ:n muodostama parlamentaarinen troikka arvosteli varsin voimakkaasti maan demokratian puutteita.
Lukuisten maassa kadonneiden joukossa ovat mm. entinen sisäministeri Juri Zaharenko, entinen varapuhemies Viktor Gontsar ja venäläinen elokuvaohjaaja Dimitri Zavadski.
Mitä konkreettisia aloitteita puheenjohtajavaltio Ruotsi aikoo toteuttaa Valko-Venäjän tilanteen saattamiseksi demokraattiseen suuntaan ja mihin toimiin se aikoo ryhtyä kadonneiden kohtalon selvittämiseksi?
. (SV) Arvoisa parlamentin jäsen on valitettavasti aivan oikeassa siinä, että demokratiaa, ihmisoikeuksia ja oikeusvaltion periaatetta ei kunnioiteta Valko-Venäjällä hyväksyttävästi.
Neuvosto on erittäin tietoinen tässä valtiossa jo pitkään vallinneesta tilanteesta ja seuraa kehitystä erittäin tarkasti.
EU on useaan otteeseen vedonnut Valko-Venäjän viranomaisiin, jotta nämä kunnioittaisivat kansainvälisiä normeja näissä erittäin tärkeissä asioissa.
Unioni on samalla käyttänyt jokaista tilaisuutta hyväkseen edistääkseen terveen kansalaisyhteiskunnan kehitystä Valko-Venäjällä.
Puheenjohtajavaltio Ruotsi aikoo jatkaa erittäin päättäväisesti aikaisempien puheenjohtajavaltioiden ponnisteluja, joiden tarkoituksena on parantaa demokratiaa Valko-Venäjällä.
Neuvosto on sitä mieltä, että vain tällaisen parantamisen avulla Valko-Venäjän kansa voi käyttää koko valtaansa päättäessään maan tulevaisuudesta.
Valitsemalla uuden presidentin maan kansalaiset saavat tänä vuonna mahdollisuuden tehdä ratkaisevan päätöksen siitä, millaiseksi maan tulevaisuus kehittyy.
Nykyisissä puitteissa neuvosto aikoo antaa demokraattisille voimille kaiken kannatuksensa taatakseen, että valitsijoille annetaan aito ja uskottava ehdokasvalikoima.
EU:n myöntämä tuki kansalaisyhteiskunnalle, yksittäisille järjestöille ja tiedotusvälineille on tärkeä osa demokratian edistämistä.
Latvian, Liettuan ja Puolan naapurimaana Valko-Venäjästä tulee pian laajentuneen Euroopan rajavaltio.
Neuvostosta on sen vuoksi tärkeää, että Valko-Venäjästä kehittyy kumppani pitkällä aikavälillä ja että alueen vakaus säilytetään kokonaisuudessaan.
Neuvosto luottaa tietenkin täysin siihen, että ehdokasvaltioiden uudet demokratiat selviävät hienosti niihin mahdollisesti kohdistuvista vaatimuksista.
Mainituilla kolmella maalla on jokaisella ollut tärkeä ja aktiivinen asema niiden kahdenkeskisten diplomaattisten suhteiden vuoksi, joita niillä on ollut Valko-Venäjään.
Ne voivat lisäksi toimia Valko-Venäjän arvokkaina esikuvina, kun kyse on menestyksestä uudistusten ja demokratian saralla.
Näiden maiden tavoin EU on pitänyt kiinni siitä, että politiikka, jonka tarkoituksena on eristää Valko-Venäjä, toimii omia tarkoitusperiään vastaan.
EU on sen vuoksi pyrkinyt pitämään yhteydenpitokanavat avoimina Valko-Venäjän viranomaisten suuntaan ja pyrkinyt kannustamaan niitä parempiin suhteisiin.
Samanaikaisesti unioni on jatkanut maan painostamista, jotta se täyttäisi sitoumuksensa ja antaisi ETYJ:n tuki- ja valvontaryhmälle vapauden toimia, kun se täysin laillisesti pyrkii toteuttamaan tehtäväänsä.
Lähiviikkojen aikana unioni esittää jälleen kerran näkökulmansa suoraan Minskin viranomaisille.
Unioni aikoo tietenkin käyttää tätäkin tilaisuutta hyväkseen ja ottaa esiin äskettäin kadonneiden henkilöiden tapaukset.
Minulla on suuri ilo ja kunnia toivottaa Lars Danielsson ja puheenjohtajavaltio tervetulleiksi parlamenttiin.
Parlamentissa ei ole kai koskaan käytetty niin paljon ruotsin kieltä, kunnian ja sankareiden kieltä, kuin tänään.
Lämmin kiitos vastauksestanne!
Haluan tehdä muutaman lisäkysymyksen.
Kyse on siitä poliittisesta liitosta, joka Valko-Venäjän ja Puolan välillä on tosiasiallisesti olemassa, ja siitä, missä määrin puheenjohtajavaltio Ruotsi painostaa myös Venäjää, joka on poliittisessa liitossa Valko-Venäjän kanssa, jotta Venäjä ymmärtäisi, mitä demokraattisia vaikutuksia on sillä, että se on liitossa sellaisen valtion kanssa, jota tuskin voidaan kuvata demokratiaksi, ja miten se vaikuttaa Venäjän asemaan maailmanyhteisön silmissä.
Olette maininnut Valko-Venäjällä vuonna 2001 toimitettavat presidentinvaalit.
Kuitenkin viime syksynä toimitettujen ns. parlamenttivaalien ehdokkaista hylättiin 20 prosenttia - olin itse paikalla vaalitarkkailijana.
Haluan lisäksi tuoda esille, miten arvokasta on, että EU toimii niin, että asian vaikutukset eivät leviä.
Puheenjohtaja Danielsson, olemme panneet merkille naapurivaltio Ukrainan huolestuttavan kehityksen.
Emme voi aliarvioida sitä, että Valko-Venäjän tapahtumat saattavat levitä, sillä koskaan ei saa unohtaa, että Minskin hallituksella on verta käsissään!
Jäsen Sacrédeus toimii uskoakseni aivan oikein tarkastellessaan Valko-Venäjän kehitystä yhdessä Venäjän ja Ukrainan kehityksen kanssa.
EU:n ja Venäjän yhteistyötä koskevassa toimintaohjelmassa, jonka puheenjohtajavaltio Ruotsi esittää yleisten asiain neuvostossa ensi viikon maanantaina, puhutaan paljon siitä, miten välttämätöntä on, että Venäjän kanssa keskustellaan sen naapurivaltioiden Valko-Venäjän ja Ukrainan tilanteesta.
Toivomme, että Venäjä ymmärtäisi entistä paremmin myös sen vastuun, mikä sillä on, kun kyse on todellakin mahdollisuudesta vaikuttaa myönteisesti Valko-Venäjän kehitykseen.
Tämä meidän on liitettävä niihin itsepintaisiin pyrkimyksiin, joita aikaisemmin kuvasin ensimmäisessä vastauksessani.
Uskomme, että on tärkeää vaikuttaa Valko-Venäjään, joka sijaitsee lähempänä muuta Eurooppaa kuin monet ehkä uskovat, jos he eivät ole tutkineet karttaa kunnolla.
On erittäin olennaista, että unioni käyttää jokaisen tilaisuutensa demokraattisen kehityksen luomiseksi Valko-Venäjälle.
Kysymys nro 8 (H-0974/00):
Aihe: Vailla turvapaikkaa olevat vainotut naiset Naisia vainotaan ja ahdistellaan joissakin maissa julmasti ja heidän perusihmisoikeuksiaan rikotaan. Naiset saattavat joutua jopa silpomisen tai tapon uhreiksi.
Usein tämä johtuu fundamentalististen lakien tai ikivanhojen käytäntöjen ja perinteiden soveltamisesta.
Euroopan unioni sanoo haluavansa suojella naisia tältä sietämättömältä vainolta ja ahdistelulta, mutta se ei ole kuitenkaan vielä osannut muuntaa julistuksiaan poliittisiksi toimiksi ja päätöksiksi, jotka raivaisivat tietä toivolle.
Suosisiko neuvosto ryhtymistä sellaisiin toimiin, että tällaisessa tilanteessa oleville naisille myönnettäisiin poliittinen turvapaikka Euroopan unionissa?
. (SV) Neuvoston on erittäin tietoinen siitä vainosta ja silpomisesta, jonka arvoisa jäsen mainitsi kysymyksessään.
CIREAssa, toisin sanoen turvapaikka-asioiden tiedotus-, selvitys- ja vaihtokeskuksessa, valvotaan jatkuvasti turvapaikanhakijoiden eri kotimaiden tilanteita.
Mainitut tekijät otetaan huomioon, kun jäsenvaltiot käsittelevät niiden henkilöiden turvapaikkahakemuksia, jotka ovat joutuneet tällaisten hyökkäysten kohteeksi.
Pitää kuitenkin muistaa, että CIREAn tekemistä tutkimuksista saadut kokemukset osoittavat, että naiset, jotka ovat joutuneet väkivallan, raiskauksen tai silpomisen kohteeksi, eivät aina mainitse näitä asioita turvapaikkahakemuksensa tärkeimpinä syinä.
Kuten arvoisa jäsen varmasti muistaa, vuonna 1999 Tampereella pidetyssä huippukokouksessa päätettiin yhdessä pyrkiä perustamaan yhteinen eurooppalainen turvapaikkajärjestelmä, joka perustuisi täydelliseen ja ehdottomaan Geneven yleissopimuksen noudattamiseen, jotta täten taattaisiin, että ketään ei palauteta kotimaahansa vainon kohteeksi, ja että tämän järjestelmän pitää lähentää eri valtioiden sääntöjä pakolaisaseman tunnustamisesta ja sen sisällöstä.
Neuvosto on myös sopinut siitä, että tätä järjestelmää pitäisi täydentää muita suojelumuotoja koskevilla toimilla, jotka tarjoavat sopivan aseman niille, jotka tarvitsevat tällaista suojaa.
Viime vuoden joulukuussa neuvosto pääsi yksimielisyyteen useista päätöksistä, jotka koskivat sitä, miten turvapaikanhakijat pitää vastaanottaa.
Nämä päätökset, jotka ovat lähtökohtana komission kevään aikana esittämälle ehdotukselle neuvoston direktiiviksi, sisältävät muun muassa määräyksiä, joiden mukaan vastaanottavien jäsenvaltioiden on tarjottava erikoissairaanhoitoa turvapaikanhakijoille, jotka ovat joutuneet kidutuksen, raiskauksen tai muun vakavan hyökkäyksen kohteiksi.
Neuvosto odottaa nyt komission ehdotusta, ja sitten kun se saadaan, puheenjohtajavaltio Ruotsi aikoo käsitellä sitä erittäin tärkeänä kysymyksenä.
Komissio on myös ilmoittanut, että se aikoo myöhemmin tänä vuonna esittää ehdotuksen säännöistä, jotka koskevat pakolaisaseman tunnustamista ja määritelmää ja täydentäviä suojamuotoja.
Unionissa varmasti analysoidaan tarkemmin kysymystä, miten sukupuoleen perustuvaa vainoa on tarkasteltava tässä yhteydessä.
Haluaisin kysyä neuvoston puheenjohtajalta, kannattaako hän viisumien ja turvapaikkahakemusten yhteydessä sitä, että Euroopan unionissa naisia kohdellaan yksilöinä miehestä tai holhoajasta riippumattomina.
Arvoisa neuvoston puheenjohtaja, kannatatteko sitä, että kohtelemme viisumia tai turvapaikkaa hakevia naisia henkilöinä? Pyytäisin, että vastaisitte minulle.
Toivon, että vastauksenne on myöntävä.
Tietenkin kannatan tällaista järjestelyä.
Jokaista yksilöä on tietenkin käsiteltävä nimenomaan yksilönä.
Meidän on myös muistettava, että useissa turvapaikkaa koskevissa tapauksissa puhumme erilaisista perheen yhdistämisistä.
Se voi merkitä sitä, että jos osalle perheenjäsenistä on myönnetty turvapaikka, vaikuttaa se myös muiden samaan perheeseen kuuluvien jäsenten tutkintaan.
Silloin luovutaan jonkin verran yksilöllisen käsittelyn periaatteesta, mutta jäsenen kysymyksen vastauksen peruslähtökohta on: kyllä.
Kysymys nro 9 (H-0976/00):
Aihe: Irak ja pakotteista luopuminen Pyydän neuvostoa selvittämään, miten tärkeänä se tulee Ruotsin puheenjohtajakaudella pitämään Irakin tilannetta. Erityisesti haluan tietää, tuleeko neuvosto ottamaan selvän kannan pakotteista luopumisen puolesta, vaikuttavathan ne miesten, naisten ja lasten terveydentilaan ja hyvinvointiin?
. (SV) Irakin väestön elinolot ja pyrkimys alueen kestävän turvallisuuden ja vakauden saavuttamiseen ovat neuvoston tärkeimmät kysymykset, kun kyse on neuvoston Irakin-politiikasta.
Neuvosto tutkii parhaillaan, mitä mahdollisuuksia unionilla on laatia humanitaarisia ja kulttuuria koskevia toimia niiden päätöslauselmien puitteissa, jotka YK:n turvallisuusneuvosto on laatinut Irakista.
Kyse on erityisesti päätöslauselmasta, joka koskee öljyä ruokaa vastaan -ohjelmaa.
On kuitenkin tärkeää, että Irakin hallitus tekee yhteistyötä, jotta tällainen ohjelma saataisiin toteutettua.
Euroopan unioni noudattaa tietenkin jatkossakin täysin YK:n turvallisuusneuvoston asettamia Irakin vastaisia päätöslauselmia.
Vuonna 1999 annettu päätöslauselma 1284 antaa mahdollisuuden pakotteiden purkamiseen edellyttäen, että Irakin hallitus tekee täysin avointa yhteistyötä niiden YK:n tutkijoiden kanssa, jotka vastaavat Irakin aseistariisunnasta.
Tässä yhteydessä neuvosto panee merkille - ja pitää sitä myönteisenä - sellaisen YK:n työryhmän perustamisen, jonka tarkoituksena on laatia yleisiä suosituksia siitä, miten YK:n pakotteita voitaisiin parantaa, miten ne voitaisiin kohdistaa paremmin sekä kuinka ihmisten tarpeettomilta kärsimyksiltä voitaisiin välttyä.
Haluaisin kiittää puheenjohtajaa hänen vastauksestaan ja toivottaa hänelle menestystä Ruotsin puheenjohtajakaudeksi.
Esittäisin kuitenkin lisäkysymyksen siihen, mitä hän on jo sanonut, eli pitäisikö puheenjohtajavaltion edustajan mielestä jatkaa Genevessä sijaitsevan Irakin asioita koskevan korvaustoimikunnan toimintaa?
Kuten tiedätte, tämä komissio käsittelee myös kysymystä Persianlahden sodan jälkiseurausten korjaamisesta.
Olemme nähneet pakotteiden kielteiset vaikutukset suhdetoiminnassa ja sen, kuinka Saddam Hussein käyttää niitä voittaakseen Länsi-Euroopan, Yhdysvallat ja YK:n sekä kootakseen taas rivinsä.
Eilisiltainen lausunto oli, että tämä on hyvän voitto pahasta ja että Saddam Hussein on hyvä ja kaikki muut pahoja.
Pelaamme hänen pussiinsa, kun varmistamme, että ihmiset eivät saa lääkkeitä, elintarvikkeita ja muita välttämättömyystarvikkeita.
Luulen, että on tärkeää muistaa, että perusedellytyksenä sille, että Irakin vastaiset pakotteet voitaisiin poistaa, on, että Irakin hallitus tekisi täysin avointa yhteistyötä erityisesti YK:n tarkastajien kanssa, kun halutaan tarkastaa, onko Irakilla edelleenkin käytössään joukkotuhoaseita.
Juuri tämä on ratkaiseva kohta myös unionin kannalta, kun kyse on mahdollisista pakotteisiin tehtävistä muutoksista.
Kun kyse on YK:n korvaustoimikunnasta, jonka toimipaikka on Genevessä ja joka on aina Persianlahden sodasta asti työskennellyt sodan aiheuttamien saatavien selvittelemisen parissa, mielestäni on viisasta odottaa YK:n tekemää arviointia tämän työn jatkamisesta, ennen kuin unioni ottaa kantaa siihen, pitääkö tätä toimintaa jatkaa vai ei.
Sallikaa minun korostaa, että mielestäni on välttämätöntä, että unionikin osallistuu yleisellä tasolla tähän pakotevälineitä ja niiden vaikutuksia koskevaan periaatekeskusteluun.
Useat nykyiset esimerkit osoittavat, että on hyviä poliittisia syitä ottaa käyttöön tietyn valtion vastaisia pakotteita, mutta meidän on vaikea huolehtia siitä, että nämä pakotteet todellisuudessa vaikuttavat niihin, joihin me haluamme niiden vaikuttavan, nimittäin näiden valtioiden hallituksiin.
Mielestäni neuvostolla on kaikki syy, niin Irakin kohdalla kuin yleisestikin ottaen, jatkaa keskustelua siitä, millaisia pakotevälineitä pitäisi käyttää.
Koska kysymyksen esittäjä ei ole läsnä, kysymys nro 10 raukeaa.
Jäsen Ferrer on pyytänyt minua ottamaan nimiini hänen kysymyksensä, ja hän on tiettävästi ilmoittanut siitä myös asiasta vastaavalle virastolle.
Jäsen Van Hecke, työjärjestyksen mukaisesti teidän olisi pitänyt lähettää kirjallinen ilmoitus tästä toimeksiannosta, kuten jäsen Crowleyn kohdalla tapahtui.
Minun on sovellettava työjärjestystä.
Olen lähes työjärjestyksen orja.
Olen pahoillani tästä.
Kysymyksiä nro 11 ja nro 12 käsitellään yhdessä, koska ne koskevat samaa aihetta.
Kysymys nro 11 Glenys Kinnock (H-0983/00):
Aihe: Burma
Voiko neuvosto arvioida sitä, millaisia tuloksia sen Burman sotilashallinnon kanssa ylläpitämät "rakentavat yhteydet" ovat tuottaneet?
Kysymys nro 12 Richard Corbett (H-1004/00):
Aihe: Kaakkois-Aasian maiden järjestö (ASEAN) ja Burmar
Mikä on neuvoston reaktio Kaakkois-Aasian maiden järjestön eli ASEANin 24. marraskuuta 2000 pitämään kokoukseen, jossa järjestön johtajat kuulemma vaativat, että kaikkien kymmenen ASEANin jäsenvaltion, Burma mukaan luettuna, on oltava läsnä EU:n ja ASEANin välisissä kokouksissa?
Onko neuvostokin sitä mieltä, että Burman sekasortoinen tilanne on itse asiassa vain pahentunut sen jälkeen, kun EU vahvisti huhtikuussa 2000 yhteisen kantansa, ja ettei Burman edustajien kanssa ole vieläkään suotavaa ryhtyä yhteistoimintaan tähtääviin ministeritason keskusteluihin?
. (SV) Neuvosto on arvon jäsenten tavoin huolissaan Burman eli Myanmarin tilanteesta, myös niistä uusista rajoituksista, joita viime kuukausina on otettu käyttöön Kansallista demokraattista liittoa vastaan.
Neuvosto paneekin merkille viime aikojen melko myönteisen kehityksen, johon Yhdistyneiden Kansakuntien pääsihteerin Burman erityislähettiläs Tan Sri Razali Ismailin ponnistelut ja vuoropuhelukanavan avaaminen Aung San Sui Kyin ja sotilasjuntan välille ovat johtaneet.
Neuvosto on useaan otteeseen tuonut esille huolestuneisuutensa lausunnoissa ja toimenpiteissä samoin kuin vuonna 1996 laaditussa EU:n yhteisessä kannassa.
Neuvosto on myös useaan otteeseen vaatinut ihmisoikeuksien kunnioittamista ja ryhtymistä demokratiaan ja kansalliseen sovintoon tähtääviin konkreettisiin toimiin.
Neuvosto tuskin luonnehtii politiikkaansa rakentavaksi toiminnaksi vaan pikemminkin yritykseksi saada aikaan muutos käyttämällä painostuskeinoina pakotteita ja vuoropuhelua.
Kuten jäsen Richard Corbett muistaa, EU:n yhteistä kantaa tiukennettiin huomattavasti viime vuoden huhtikuussa, koska neuvosto oli huolissaan Burman/Myanmarin huonontuneesta tilanteesta.
Samalla neuvosto pääsi yksimielisyyteen toisen troikan lähettämisestä Rangooniin.
Nyt näyttää siltä, että tehtävä toteutetaan myöhemmin tässä kuussa.
Unioni on tehnyt selväksi, muun muassa viimeisimmässä viime vuoden joulukuussa Vientianessa pidetyssä EU:n ja Kaakkois-Aasian maiden järjestön ASEANin maiden ministerikokouksessa, että EU:n parlamentaarisen troikan oletetaan saavan samanlaiset mahdollisuudet tavata kaikki asianosaiset, olivatpa he hallituksen, Kansallisen demokraattisen liiton tai etnisten vähemmistöjen edustajia.
Vientianessa pidetty ministerikokous, johon Burma/Myanmar osallistui, tarjosi sopivan tilaisuuden tuoda esille niin EU:ta ja ASEANia yhdistävät siteet kuin ilmaista burmalaiselle ulkoministerille suoraan unionin huolen Burman/Myanmarin tilanteesta.
Neuvosto pitää myönteisenä myös sitä, että sekä EU että ASEAN sitoutuvat yhteisessä lausunnossaan, josta Vientianessa päästiin yhteisymmärrykseen, tukemaan Yhdistyneiden Kansakuntien pääsihteerin Burman/Myanmarin erityislähettilään Tan Sri Razali Ismailin pyrkimyksiä saada aikaan myönteinen kehitys Burmassa.
Arvoisa puhemies, saanen myös toivottaa uuden puheenjohtajavaltion tervetulleeksi.
Arvostan vastausta, mutta koska tiedän, että Aung San Suu Kyi on ollut käytännöllisesti katsoen kotiarestissa nyt jo noin 120 päivää, minun on kysyttävä, kuinka te voitte vihjata, että vanki pystyisi mielekkääseen vuoropuheluun tai neuvotteluihin vangitsijansa kanssa.
Tämä on ensimmäinen kysymykseni.
Toiseksi, eikö hänen ja Kansallisen demokraattisen liiton (NLD) pitäisi saada perusvapaudet, ennen kuin olemme valmiit tulemaan SPDC:tä (Burman valtion rauhan ja kehityksen neuvostoa) vastaan tällä tavalla?
Sanoitte, että troikalla on pääsymahdollisuus alueille ja niin monen ihmisen luo kuin se haluaa.
Oletteko määräämässä ehtoja tälle troikan vierailulle, mikä tarkoittaisi sitä, että heidän on aivan pakko antaa tällaiset pääsymahdollisuudet?
Lopuksi, vielä yksi skeptinen kommentti: vuonna 1994 Aung San Suu Kyillä oli joitakin neuvotteluja SLORC:n (lain ja järjestyksen palauttamisesta vastaavan neuvoston) kanssa, kuten sitä silloin kutsuttiin. Silloin sanottiin, että hän on aivan liian joustamaton ja että tämän naisen kanssa ei voida olla tekemisissä, koska hän pyytää meitä jatkuvasti kunnioittamaan vuoden 1990 vaalien tuloksia.
Olettekohan huomannut, että he ehkä edelleen pelleilevät kansainvälisen yhteisön kanssa ja voivat taas sanoa: "Katsokaa, tämä nainen on aivan mahdoton."
Sallikaa minun aluksi sanoa, että tietenkin olen jäsen Kinnockin tapaan huolestunut Burman tilanteesta.
Neuvostolla on sama periaatteellinen käsitys, jonka jäsenkin tuo esille kysymyksessään, nimittäin, että on itsestään selvää, että meidän on asetettava Burmalle/Myanmarille kovat vaatimukset ihmisoikeuksien noudattamisesta.
Haluan muistuttaa, että unioni on aktiivinen useissa asioissa, kun kyse on ihmisoikeuksien puolesta käytävästä taistelusta tuossa maassa.
Unioni osallistuu aktiivisesti ILOn, YK:n ihmisoikeustoimikunnan ja YK:n yleiskokouksen toimintaan.
Kuvaamieni yhteyksien, jotka toivomme saavuttavamme troikan kanssa suunnitellun vierailun aikana, edellytyksenä on tietenkin se, että saamme yhteyden kaikkiin ns. osapuoliin Burmassa/Myanmarissa.
Se on itsestään selvää, mutta valitettavasti voimme nyt todeta, että Burman/Myanmarin tilanne on muistakin syistä entistä epävakaampi.
Ilmeisesti Bangladeshin ja Myanmarin välillä käydään rajasotia, jotka voivat vaikuttaa myös Burman/Myanmarin sisäiseen tilanteeseen.
Sallikaa minun siis vakuuttaa, että neuvosto jakaa täysin jäsenen huolen tilanteesta.
Kyse ei todellakaan ole siitä, että pelaisimme Myanmarin hallituksen ehdoilla.
Vaadimme voimakkaasti täyttä keskustelumahdollisuutta sekä Kansallisen demokraattisen liiton että etnisten vähemmistöjen kanssa.
Viimeksi mainittujakaan ei saa unohtaa tässä yhteydessä.
Kiitos tuosta hyvin perusteellisesta vastauksesta.
Kuten tiedätte, seuraava EU:n ja ASEAN-maiden välinen ministerikokous on määrä pitää Euroopassa.
Tällä hetkellä on voimassa Burman sotilashallintoa ja sen jäsenten perheitä koskeva matkustuskielto kaikkiin EU:n jäsenvaltioihin.
He eivät siis voi osallistua tuohon kokoukseen.
ASEAN-maat painostavat unionia poistamaan kiellon.
Saisinko teiltä vakuutuksen siitä, että te ette anna periksi tämän painostuksen edessä?
Neuvosto ei taivu painostuksen edessä.
Neuvosto ei ole vielä tehnyt päätöstä Myanmarin osallistumisesta tulevaan EU:n ja ASEANin väliseen ministerikokoukseen, johon arvoisa jäsen viittaa.
Neuvosto tekee vähitellen päätöksen sen yhteisen kannan perusteella, jonka unioni hyväksyi Burman/Myanmarin-suhteista.
Voin vakuuttaa arvoisalle jäsenelle, että meillä on todennäköisesti täysin sama käsitys siitä, mitä vaaditaan, jotta neuvosto voisi hyväksyä Myanmarin osallistumisen tähän ministerikokoukseen.
Kysymys nro 13 (H-0985/00):
Aihe: Kalastusala ja Ruotsin puheenjohtajuus Voiko neuvosto ilmoittaa, millaisen painoarvon se antaa kalastusalalle Ruotsin puheenjohtajuuden aikana, kun otetaan huomioon Irlannin ja muiden EU:n maiden kalastajien nykyinen tilanne, joka on erittäin vaikea? Voiko neuvosto lisäksi ilmoittaa, mitkä ovat sen ensisijaiset tavoitteet seuraavan kalastusaluksia koskevan kehitysohjelman puitteissa kaudella 2002-2006?
. (SV) Arvoisan jäsenen kysymyksestä ei käy oikein selvästi ilmi, onko se suunnattu neuvostolle vai puheenjohtajavaltio Ruotsille.
Olen kuitenkin iloinen siitä, että voin käyttää tilaisuutta hyväkseni ja, kuten arvoisa jäsen myös toivoi, aivan lyhyesti tuoda ilmi joitakin painopistealueita, kun kyse on yhteisön kalastusaluksia koskevasta tulevaisuuden politiikasta.
Sallikaa minun ensiksi sanoa, että puheenjohtajavaltio kiinnittää paljon huomiota yhteiseen kalastuspolitiikkaan ja että se on täysin tietoinen kalastusteollisuuden vaikeasta tilanteesta, joka johtuu viime vuoden joulukuussa pidetyssä neuvoston kokouksessa päätetyistä muun muassa kiintiöihin kohdistuneista jyrkistä leikkauksista.
Leikkaukset olivat kuitenkin välttämättömiä kalakantojen tilanteen takia, erityisesti kun kyse on turskasta ja kummeliturskasta, ja ne koskivat muitakin lajeja.
Neuvoston näkemyksen mukaan kestävän tasapainon luominen kalastuskapasiteetin ja käytettävissä olevien voimavarojen välille on pitkällä aikavälillä tämän tilanteen selvä ratkaisu, jotta pitkäkestoinen ja kestävä meren elollisten resurssien hyödyntäminen olisi mahdollista ja jotta kalastajien toimeentulo voitaisiin varmistaa tulevaisuudessa.
Puheenjohtajavaltion tarkoituksena on sen vuoksi järjestää neuvostossa yleinen monivuotisten kehitysohjelmien seurantaa koskeva keskustelu sen jälkeen, kun neljäs monivuotinen kehitysohjelma umpeutuu 31. joulukuuta 2001.
Komissio esittää pian ehdotuksensa.
Olemme täysin tietoisia siitä, että nykyiset ohjelmat eivät ole johtaneet tasapainoon ja että niistä on kiistelty tietyissä leireissä.
Kysymyksessä erityisesti mainittujen rakenneongelmien lisäksi puheenjohtajavaltion painopistealueisiin sisältyvät myös komission yhteisen kalastuspolitiikan tulevaisuutta koskevan vihreän kirjan laatiminen ja puheenjohtajavaltion kalastusta ja ympäristöä koskevan ehdotuksen laatiminen, toisin sanoen ympäristökysymysten ja kestävän kehityksen periaatteen sisällyttäminen yhteiseen kalastuspolitiikkaan.
Tämä sisältyy Cardiffin prosessiin, ja neuvoston on annettava tällainen asiakirja Eurooppa-neuvoston Göteborgin kokoukseen mennessä.
Puheenjohtajavaltio ei näe mitään suurempaa mahdollisuutta ryhtyä tukitoimiin yksittäisen jäsenvaltion vuoksi, vaan yhteistä kalastuspolitiikkaa pitää pikemminkin kehittää koko unionin kalastusalan hyväksi.
Arvoisa parlamentin jäsen on varmaan huomannut, että kalastusmahdollisuuksien voimakkaita leikkauksia seuraavat suunnitelmat uhattujen kantojen palauttamisesta.
Tässä yhteydessä olemme pyytäneet Euroopan parlamenttia tekemään yhteistyötä ja antamaan tammikuussa lausunnon Irlanninmeren turskan pelastussuunnitelmaa koskevasta ehdotuksesta, samoin kuin sitä, että suunnitelman sisältämät toimet astuisivat voimaan jo 14. helmikuuta 2001.
Arvostamme Euroopan parlamentin toimia tässä asiassa, mutta emme ole vielä vakuuttuneita tämän toteutumisesta.
Toivon sen vuoksi, että parlamentti haluaa tehdä neuvoston kanssa yhteistyötä tässä asiassa.
Kiitos vastauksestanne ja siitä, että jäitte hieman pidempään.
Olen iloinen siitä, että olette ollut niin realistinen, että olette kuvaillut leikkauksia sanalla suuri, koska se on ainoa sana, joka niitä kuvaa.
Ymmärrän kuitenkin, että leikkaukset ovat tarpeellisia, jotta voimme varmistaa sen, että meillä on riittävästi resursseja tälle sukupolvelle ja tulevillekin sukupolville.
Viittaan elvytyssuunnitelmia koskeviin kommentteihinne.
Pyytäisin teitä vakuuttamaan meille, että aiotte pyrkiä kaikin tavoin varmistamaan, että elvytyssuunnitelmista käytävään keskusteluun osallistuvat tiedemiesten lisäksi myös asianosaiset ja kalastajat.
Kaikki tuntemani kalastajat ovat realisteja ja myöntävät, että on oltava suljettuja alueita lisääntymispaikkojen suojelemiseksi.
Lyhyesti, voitteko antaa meille vakuutuksen siitä, että pyritte saamaan kalastajat mukaan kaikkiin mahdollisiin elvytyssuunnitelmiin?
Olen samaa mieltä arvoisan jäsenen kanssa.
Kun keskustelemme tällaisista tärkeistä asioista, on tärkeää, että kaikki asianosaiset voivat osallistua sopivalla tavalla keskusteluun.
Mielestäni on aivan itsestään selvää, että tällaisella keskustelulla on oltava tieteellinen pohja, mutta kaikilla asianosaisilla, kalastuselinkeinon edustajat mukaan luettuina, on tietenkin oltava mahdollisuus osallistua siihen.
Voin sen vuoksi vakuuttaa, että puheenjohtajavaltio tekee kaikkensa huolehtiakseen siitä, että näistä tärkeistä kysymyksistä käydään kunnon keskustelu, johon mahdollisimman monet asianosaiset voivat osallistua.
Haluaisin vain kysyä puheenjohtajalta, voiko leikkausten takia saada korvausta, ja mitä vaikutusta tällä on kalastajien elantoon.
Onko esitetty mitään ehdotuksia kalastajille annettavasta korvauksesta?
Jäsenen esille ottama kysymys on tietenkin erittäin tärkeä, erityisesti asianosaisten kalastajien kannalta.
Pelkään kuitenkin, että kysymys on esitetty väärälle henkilölle, toisin sanoen neuvoston puheenjohtajalle.
Tämä on mielestämme kysymys, joka pitäisi ensisijaisesti esittää komissiolle, joka vastaa tästä asiasta.
Paljon kiitoksia, neuvoston puheenjohtaja Danielsson, koska olitte läsnä pitempään kuin velvollisuutenne oli tässä ensimmäisessä istunnossa.
Koska neuvoston kyselytuntia varten varattu aika on päättynyt, kysymyksiin nro 14 ja nro 22 vastataan kirjallisesti.
Kysymyksiä nro 23 ja 24 ei käsitellä, koska niiden aiheet ovat jo tämän istuntojakson esityslistalla.
Julistan kyselytunnin päättyneeksi.
(Istunto keskeytettiin klo 19.43, ja sitä jatkettiin klo 21.00.)
Siviili-ilmailu
Esityslistalla on seuraavana Simpsonin laatima aluepolitiikka-, liikenne- ja matkailuvaliokunnan mietintö (A5-0393/2000) ehdotuksesta Euroopan parlamentin ja neuvoston asetukseksi teknisten sääntöjen ja hallinnollisten menettelyjen yhdenmukaistamisesta siviili-ilmailun alalla annetun neuvoston asetuksen (ETY) N:o 3922/91 muuttamisesta.
.
(EN) Arvoisa puhemies, minulle on myönnetty peräti kahdeksan minuuttia mietintöni esittelemiseen tupaten täydelle parlamentille tänä iltana. Luulen, että se johtuu siitä, että monien mielestä tämä mietintö on erittäin tekninen ja yksityiskohtainen.
Kun ensimmäistä vapautuspakettia laadittiin vuonna 1989, neuvosto ja komissio sopivat siitä, että yhteisön lentoliikennepolitiikan on käsiteltävä siviili-ilmailuun sovellettavan säätelykehyksen yhdenmukaistamista.
Sen seurauksena laadittiin neuvoston asetus 3922/91, jossa Euroopan ilmailuviranomaisten yhteistyöjärjestön (JAA) muotoilemat yhteisinä ilmailumääräyksinä tunnetut tekniset vaatimukset saivat lainvoiman yhteisössä.
Tämä on tausta, nyt kun JAA:n sopimia yhteisiä ilmailumääräyksiä, joista käytetään lyhennettä (JAR-OPS) saatetaan osaksi Euroopan unionin lainsäädäntöä.
Tämä on itsessään osoittautunut vaikeaksi toimenpiteeksi.
Yhteisö on kuitenkin sitoutunut hyväksymään yhdenmukaistetut turvallisuusmääräykset lentokoneiden käyttöä varten.
Tässä suhteessa JAR-OPS 1 -asetus on hyvä perusta, jonka pohjalta voimme työskennellä, vain pienin muutoksin, asianmukaisten asetusten tarkistamiseksi.
On kuitenkin alueita, joilla tarvitaan parlamentin toimia.
Ensiksi, matkustamomiehistö: lentotoiminnan harjoittajan pitää olla vastuussa koulutuksesta, mutta koulutus on tarjottava sellaisen yhdenmukaisen, erillisen mutta yhtenäisen Euroopan laajuisen sertifiointijärjestelmän puitteissa, jonka kaikki jäsenvaltiot hyväksyvät.
En epäile ollenkaan, että useimmissa tapauksissa lentotoiminnan harjoittajat ovat kaikkein pätevimpiä järjestämään opetusta.
Tämän ei kuitenkaan pidä estää muiden pätevien organisaatioiden mahdollisuutta järjestää koulutusta edellyttäen tietenkin, että kaikki koulutus on kansallisten siviili-ilmailuviranomaisten hyväksymää.
Lisäksi matkustamomiehistödirektiivi pitäisi nyt sisällyttää tähän asetukseen.
Toiseksi, komissio ei puuttunut lentoajan rajoittamiseen liittyvään vaikeaan kysymykseen.
Luku Q:na tunnettu olennainen osa puuttuu.
Tämä on järjetöntä, koska ei voi olla direktiiviä, jossa turvallisuus on muka tärkein osa mutta jossa jätetään pois kysymys ohjaamohenkilöstön työajasta.
Työmarkkinaosapuolet ovat pyrkineet sopimukseen tästä asiasta jo kymmenen vuoden ajan.
Kymmenen vuotta sopimuksetta merkitsee epäonnistumista kaikkien mahdollisten mittapuiden mukaan.
Aluepolitiikka-, liikenne- ja matkailuvaliokunta tunnustaa kuitenkin, että ammattiliitot ja lentotoiminnan harjoittajat ovat todellakin parhaat henkilöt käsittelemään tätä asiaa, ja kompromissina se on antanut aikaa kaikille osapuolille vuoden 2001 toukokuuhun 1. päivään asti päästä sopimukseen, josta tulisi uuden luvun Q teksti.
Jos he kuitenkin epäonnistuvat pyrkimyksissään, niin parlamentti toimii toisessa käsittelyssä tällä alueella aluepolitiikka-, liikenne- ja matkailuvaliokunnan kautta ja säätää lain.
Toivon, että asianomaiset työmarkkinaosapuolet pääsevät sopimukseen.
Olen kiitollinen heille heidän nykyisistä pyrkimyksistään.
Myös käsimatkatavaraa koskevia tarkistuksia on jätetty.
Ikävä kyllä lentoyhtiöt eivät tällä hetkellä valvo tiukasti käsimatkatavarasääntöjä, mikä on johtanut siihen, että matkustajat ovat tuoneet yhä enemmän laukkuja lentokoneiden matkustamoihin.
Tarkistus 16 käsittelee tätä ongelmaa, jota matkustamomiehistö ja jopa jotkin lentoyhtiöt painottivat minulle.
Minusta on aivan hämmästyttävää, että jotkin parlamentin ryhmät äänestävät tätä tarkistusta vastaan.
Tämä on turvallisuusasia, ja esittelijänä pyydän ryhmän jäseniä vakavasti harkitsemaan mielipidettään.
Kaikki lentoyhtiöt ja matkustamomiehistöt pitävät tätä tarkistusta täysin hyväksyttävänä, eikä siinä mitenkään estetä matkustajia tuomasta käsimatkatavaroita.
Siinä lopetetaan liiallisten käsimatkatavaroiden tuonti, joka on johtanut siihen, että matkustajia on loukkaantunut kun matkatavaroita on putoillut matkatavaralokeroista; joka on jo johtanut siihen, että matkustajilla on ollut rajoitettu pääsy ulosmenoteille hätätilanteessa, sekä siihen, että lentokoneiden WC-tiloja käytetään laukkujen kuljettamiseen, minkä tiedän omasta kokemuksestani.
Vaikka ymmärränkin, että parlamentin jäsenet ovat pahimpien liiallisen matkatavaran kuljetukseen syyllistyneiden joukossa, toivon, että heidän vastuuntuntonsa auttaa heitä myöntämään, että ongelma on olemassa ja että tämä ongelma vaarantaa turvallisuuden ja että tarkistusta 5 on tuettava.
Uskon, että käsiteltävänä olevaa mietintöä kannattaa tukea.
Lopuksi minun on kuitenkin toistettava aiempi varoitukseni siitä, että me tarvitsemme työmarkkinaosapuolilta sopimuksen lentoajan rajoittamisesta ennen toukokuun 1. päivää.
Jos ne pystyvät toimittamaan tuon sopimuksen meille, niin uskon, että meillä on asiakirja, josta voimme olla todella ylpeitä.
Minun on sanottava, että jos ne epäonnistuvat pyrkimyksissään, parlamentti tuntee varmasti olevansa velvollinen toimimaan niiden puolesta.
Arvoisa puhemies, hyvät parlamentit jäsenet, hyvä kollega Simpson, voin vain yhtyä moniin esittämiinne näkökohtiin.
On totta, että vuonna 1989 ilmailualan vapauttamispaketin yhteydessä tehtiin selväksi, että Euroopan yhteisön ei ole vain pidettävä huolta siitä, että kilpailu on reilua, vaan on varmistettava myös, että ilmailun turvallisuus taataan.
Siihen tähtää myös käsiteltävänä oleva asetuksen muutos, ja minusta on tärkeää, että unionin toimielimet kantavat kerta kaikkiaan vastuunsa.
Se merkitsee sitä, että koska meillä on toimivalta Euroopan ilmaturvallisuuden sääntelemiseen, meidän on myös toimittava sen mukaisesti.
Toisaalta meidän on tehtävä selväksi, että parlamentti ja komission ja neuvoston kaltaiset poliittiset elimet eivät saisi asettua asiantuntijoiden äänten yläpuolelle.
Siksi voin vain olla erittäin iloinen, että kävimme valiokunnassa asiallisen keskustelun ja ettei oikeastaan kukaan yrittänyt puuttua teknisten määräysten yksityiskohtiin, asettaakseen niin sanotusti poliittisen tiedon asiantuntijatiedon yläpuolelle.
Viittasitte myös aivan oikein siihen, mikä on minun mielestäni aivan selvää, että työaikoja on säädeltävä, ja olen yllättynyt, että työmarkkinaosapuolet eivät ole pitkästä prosessista huolimatta kyenneet tähän päivään mennessä saamaan aikaan työaikoja koskevia määräyksiä.
Siksi minusta on oikein, että parlamentti tekee vielä kerran selväksi, että odotamme työmarkkinaosapuolten lentoyhtiöiden ja työntekijöiden edustajien hoitavan velvollisuutensa.
Olemme valmiita sisällyttämään määräykset asetukseen toisessa käsittelyssä.
Toisaalta olemme kuitenkin yhtä valmiita laatimaan määräykset itse, mikäli työmarkkinaosapuolet eivät hoida velvollisuuksiaan, koska yksi asia on aivan selvä: lentoturvallisuuden on oltava etusijalla.
Lentoturvallisuutta ei synny kuitenkaan vain määräyksistä, eikä varsinkaan liiallisista määräyksistä.
Siksi sanon aivan selvästi: vaikka voimme yhtyä suureen osaan mietinnöstänne, emme pidä sopivana, että parlamentti lisää tähän asetukseen tietyillä alueilla avainsanat "ainoa matkustamomiehistön jäsen" tai työajan kesto, siis kuinka kauan joku toimii matkustamomiehistössä omia yksityiskohtia.
Siksi emme valitettavasti voi hyväksyä tarkistuksianne 9 ja 10, jotka ovat vaikuttaneet tähän esitykseen.
Olin lievästi yllättynyt siitä, kuinka kiihkeästi aluepolitiikka-, liikenne- ja matkailuvaliokunnassa kiisteltiin ja keskusteltiin käsimatkatavaroista.
Mielestäni se ei kuulu parlamentille, ja voin vain todeta jäsen Simpsonille ja muille kollegoilleni: antakaa lentoyhtiöiden säädellä sitä, se ei ole parlamentin jäsenten tehtävä!
Arvoisa puhemies, jäsen Simpson, arvoisa komission jäsen, ehdin jo vähän toivoa nähtyäni juuri uutiset, että aloittaisimme keskustelun ketunmetsästyksestä, josta käydään tänä iltana epäilemättä varsin vilkas keskustelu Englannin parlamentissa. Ja siltä täällä myös itse asiassa vähän aikaa näytti.
Mekin puhumme vaarallisista asioista.
Olemme ottaneet viime aikoina esille ainakin yhden kohdan ja olemme esittäneet asiasta aiemmin kysymyksiä komission jäsenelle erityisesti ohjaamohenkilöstön lentoajan osalta.
Olen iloinen, että sen jälkeen on syntynyt tilanne, jossa osapuolia on muistutettu vielä kerran siitä, että niillä on nyt vielä tilaisuus neuvotella keskenään ja päästä sopimukseen.
Jos niin ei tapahdu, niin se merkitsee automaattisesti sitä - kuten muut jo sanoivatkin -, että me pyydämme komissiota laatimaan sitä koskevat säännökset. Tällaisten säännösten ansiosta voimme ainakin estää onnettomuudet, jotka johtuvat siitä, että ohjaamohenkilöstö on ollut liian kauan yhtäjaksoisesti työssä.
Tutkimus, jonka saimme silloin vastaukseksi, on jo kestänyt liian kauan, ja nämä neuvottelut voivat nopeuttaa sitä. Ehkä opimme sitten ajan mittaan ymmärtämään paremmin, mitkä kaikki seikat tähän asiaan vaikuttavat.
Emme ottaneet keskustelujen aikana käsiteltäväksi pitkän matkan lentoja, koska ne ovat nousseet esille vasta myöhemmin, mutta nyt olemme esittäneet niistä vielä tarkistuksen.
Alkaa käydä yhä selvemmäksi, että pitkät lentoajat voivat toisinaan aiheuttaa tromboosin. Australian lisäksi sellaisia väitteitä on esitetty myös Englannissa, British Airwaysissa.
Täyttä varmuutta ja kaikkea tietoa asiasta ei vielä ole, mutta joka tapauksessa me ymmärrämme tilanteen vakavuuden ja kysymme, eikö tässä tapauksessa olisi järkevintä jättää tarkistusehdotus, jossa komissiota pyydetään tekemään aloitteita tällä alueella. Muussa tapauksessa teemme sen toisella tavalla.
Viimeiseksi asia, johon emme tähän mennessä ole kiinnittäneet huomiota. Jotkin lentoyhtiöt alkavat lentää suurilla lentokoneilla nykyistä korkeammalla, mikä myös johtaa sairauksiin.
Palaamme siihen vielä myöhemmin.
Arvoisa puhemies, Simpsonin mietintö on todellakin erinomainen, ja voin sanoa näin, koska uskon olevani yksi harvoista, joka ei tunne tätä alaa pelkästään poliittiselta vaan myös tekniseltä kannalta, koska olen lentänyt noin 10 000 tuntia nimenomaan ohjaamomiehistön jäsenenä ennen kuin omistauduin parlamentin toiminnalle.

Muistutan teille, että turvallisuus on ensisijainen tekijä, joka liittyy tiiviisti ilmakuljetuksiin, turvallisuus, jota voimme tarkastella kahdesta näkökulmasta: teknisestä näkökulmasta, joka pitää siis sisällään kulkuneuvot, lentokoneet, lentokentät, radionavigointilaitteet, ilmaliikenteen ohjauksen ja niin edelleen, ja sitten hyvin tärkeä inhimillinen näkökulma, jolla on prosentuaalisesti erittäin suuri merkitys lento-onnettomuuksissa siitä huolimatta, että se ei ole ratkaiseva tekijä.
Inhimillinen tekijä on tietenkin hyvin monimutkainen asia, jonka voimme selvennykseksi jakaa kahteen osaan: ensimmäinen osa on koulutus, johon pitää kohdistaa asianmukaista valvontaa ja kaikki mahdolliset aiheeseen liittyvät tarkastukset: juuri omasta kokemuksestani voin sanoa, että miehistöt ovat koulutettuja, huonoja lentäjiä ei sitä paitsi ole.
Huonot lentäjät eivät yleensä lennä, vaan pysyvät maassa; toinen osa koskee työtaakkaa.
Tässä asiassa ongelmia on valtavasti: yhtäältä koneita ja henkilökuntaa pitää lennättää mahdollisimman paljon; toisaalta on tarpeen välttää, että ennen kaikkea ihmistä ei pidä käyttää yli hänen fyysisten ja psyykkisten rajojensa.
Ajatellaanpa unta, ajatellaan vuorokausirytmien sekoittumista ja niin edelleen, asioita, jotka varmasti vaikuttavat lentoturvallisuuteen sekä ohjaamo- ja matkustamomiehistön terveyteen.
Tässä on siis sellaisen sääntelyn puute, jossa otetaan huomioon ennen kaikkea välineiden tekniset näkökohdat, lentokoneiden kuormitustekijät, kiitoratojen pituus, esteen ylilento kiitoradan päässä ja niin edelleen, mutta henkilökunnan työtaakan osalta sääntely onkin riittämätön.
En puhu nyt ammattiyhdistysliikkeen edustajana, vaan puhun nimenomaan myös ilmakuljetusten käyttäjänä, joka mielellään haluaisi turvallisuustakeita, jotka valitettavasti eivät voi olla täydellisiä, mutta joiden pitäisi olla mahdollisimman korkeita ja joiden avulla vältettäisiin inhimillisen tekijän järjetön hyväksikäyttö, jonka seuraukset voivat olla jopa kohtalokkaita.
Meidän pitää ottaa huomioon vielä yksi tekijä, joka koskee kilpailua.
Totta kai, jos säännöt eivät ole yhdenmukaisia, on selvää, että jos jokin ilma-aluksista käyttää henkilökuntaansa yli rajojen, se voi polkea hintoja, ja näin ollen soveltaa kilpailukykyisempiä hintoja ja vääristää kilpailua, jonka pitäisi olla säännönmukaista jo täysin vapautetuilla markkinoilla.
Voisimme kuitenkin puhua jopa vilpillisestä ja epäoikeudenmukaisesta kilpailusta, jos tätä tekijää ei otettaisi huomioon, ja minua hämmästyttää, että yleisesti ottaen unioni eikä erityismielessä liioin parlamenttikaan ole oikein kunnolla osanneet säännellä tätä alaa.
Uskon, että parlamentti saattaa tuntea, että sillä on "häntä koipien välissä", koska se ei ole vuosikymmenienkään jälkeen vielä onnistunut ilmaisemaan asiasta selkeää kantaansa eikä antamaan siitä konkreettista määritelmää, joka koskee kaikkia osatekijöitä.
Arvoisa puhemies, arvoisa komission varapuheenjohtaja, minusta tämä asetus on erittäin tärkeä, ja Euroopan parlamentti on jo vuodesta 1987 pyrkinyt parantamaan lentoturvallisuutta.
Siihen kuuluu myös sekä ohjaamo- että matkustamomiehistön lento- ja lepoaikojen sääntely.
Olen edellisen puhujan kanssa yhtä mieltä siitä, että meidän on annettava ammattijärjestöille ja lentolinjoille viimeinen tilaisuus sopia näistä asioista keskenään yhteisymmärryksessä ja asiallisesti.
Olemme kuitenkin ilmoittaneet, että niiden on sovittava asioista tämän vuoden toukokuuhun mennessä.
Arvoisa komission varapuheenjohtaja, ilmoittakaa yksiköillenne, että toukokuun mentyä me emme jatka enää tätä peliä, jota on pelattu kuusi vuotta, nimittäin sitä, että komissio on odottanut osapuolten tekevän sopimuksen.
Osapuolet eivät kuitenkaan ole tehneet sopimusta.
Komissio on ollut niin kohtelias, ettei ole tehnyt omia ehdotuksia.
Joko osapuolet sopivat toukokuuhun mennessä tai me odotamme komission ehdotusta, jonka me voimme sisällyttää toiseen käsittelyyn, sillä se ei käy, että ei säädellä matkustajien kannalta tärkeintä turvallisuustekijää, nimittäin sitä, ovatko kapteenit ja miehistöt niin levänneitä, että voivat hoitaa tehtävänsä.
Näitä asioita on säädeltävä.
Sallikaa minun puhua vielä toisesta asiasta, joka kiinnitti huomiotani joulukuun neuvostossa.
Kun olemme ilmaisseet kantamme ensimmäisessä käsittelyssä, mikä tapahtuu huomenna parlamentin äänestyksessä, haluan kollegani varmasti myös , että neuvosto muodostaa yhteisen kannan.
Se voi odottaa toukokuuhun, kunnes osapuolet ovat sopineet työajoista.
Eurooppalaisten matkustajien turvallisuuden vuoksi emme voi hyväksyä sitä, että lentoliikenteessä ei päätetä mistään, ennen kuin Gibraltarin konflikti saa mahdollisen ratkaisunsa!
Komission ja meidän pitää yhdessä huolehtia siitä.
Arvoisa puhemies, kuten vuonna 1989 mainittiin, neuvosto ja komissio sopivat, että niiden on käsiteltävä siviili-ilmailuun sovellettavan sääntelykehyksen yhdenmukaistamista, jotta voitaisiin ylläpitää korkeaa turvallisuustasoa ja varmistaa oikeudenmukainen kilpailu sisämarkkinoilla.
Tästä syystä yhteisö hyväksyi neuvoston asetuksen 3922/91.
Tässä asetuksessa lueteltiin ilmailuviranomaisten yhteistyöjärjestön tuottamia lukuisia teknisiä vaatimuksia - JAR-vaatimuksia.
Tämän asetuksen tarkoituksena ei ollut avata uudelleen keskustelua JAR-vaatimusten sisällöstä: tarkoituksena oli varmistaa yhdenmukaistaminen.
Lisäksi on tunnustettava, että JAR-OPS:ää on toteutettu kansallisella tasolla ja sitä voidaan soveltaa EU:n ulkopuolisiin Euroopan maihin.
Siksi muutokset on pidettävä mahdollisimman pieninä, koska Euroopassa ei voi olla voimassa kahta erilaista toimintasäännöstöä.
Komission alkuperäisessä ehdotuksessa korostettiin neljää aluetta, joiden huomattiin olevan ristiriitaisia EU:n lainsäädännössä: poikkeukset, liisaus, rekisteröinti ja matkustamomiehistön koulutus.
Valitettavasti keskustelu on tähän mennessä keskittynyt käsimatkatavaroihin ja ohjaamohenkilökunnan työajan rajoittamiseen.
Ensimmäisestä kohdasta, käsimatkatavaroista: tarkistukset ovat kilpailunvastaisia eikä niitä voida soveltaa kolmansien maiden lentoliikenteen harjoittajiin.
Nykyään toteutetaan aivan riittävää sääntelyä, jonka mukaan lentokoneeseen ei saa ottaa mukaan matkatavaroita, joita ei voi turvallisesti säilyttää kuljetuksen aikana - menen tästä takuuseen oltuani matkustamomiehistön jäsenenä 26 vuotta.
Toinen kohta - työajan rajoitukset: työaika on jo pitkälti säännelty ja kansalliset hallitukset ovat sopineet siitä. Siviili-ilmailu on nyt sisällytetty työaikasääntelyyn.
Riippumatta toukokuun 1. päivänä tehtävästä päätöksestä tämä asia on palautettava kansallisille viranomaisille jatkokeskusteluja varten.
Ei ole parlamentin tehtävä säätää työajan rajoituksia koskevia lakeja.
Lopuksi uskon, että turvallisuus ja tämänkaltaiset erittäin tekniset mietinnöt on käsiteltävä yksinkertaisemman menettelyn avulla, jotta tarvittavat muutokset voidaan saada aikaan nykyistä nopeammin.
Arvoisa puhemies, arvoisa komission jäsen, Euroopan lentoliikenteessä ei ole kaikki niin kuin toivoisimme.
Varsinkin viime vuosi osoitti toistuvasti, että on korkea aika huolehtia yhteisillä eurooppalaisilla ratkaisuilla siitä, että lentäminen Euroopan ilmatilassa tapahtuu taas järjestettyjen reittien mukaan, ja unohtaa Reinhard Meyn laulun sanoissa mainitut ihanat unet pilvien päällä odottavassa rajattomassa vapaudessa.
Lentämisen on kuitenkin oltava ennen kaikkea turvallista.
Me kaikki, ja ennen kaikkea esittelijä Simpson, jota meidän on syytä kiittää erinomaisesta mietinnöstä, haluamme, että lentäminen on edelleen turvallista, että parannuksia tehdään lisää.
Turvallisuuden lisäämisen keinoista ollaan kuitenkin erimielisiä.
Minä enkä ole mielipiteineni onneksi yksin toivon, että turvallisuusmääräyksiin erityisesti ohjaamomiehistöön ja henkilöstön koulutusta koskeviin vastaaviin määräyksiin liittyvät käytännön järjestelyt pitäisi jättää Euroopan lentoturvallisuusviranomaisille.
Pitäisi toki riittää, että eurooppalainen lainsäätäjä antaa tavoitteet eikä puutu liikaa yksityiskohtiin.
Tämä kanta ei valitettavasti saanut valiokunnassa täyttä enemmistöä.
Niinpä tekstistä, josta päätämme huomenna, löytyy myös joitakin aivan liian yksityiskohtaisia määräyksiä, esimerkiksi koulutuskurssien sisällöstä ja muusta sellaisesta.
Vähempikin varmaan riittäisi!
Oli miten oli, Euroopalla on vielä tekemistä lentoturvallisuuden alalla.
Niin kuin Nizzan jälkeen yleensäkin, voisi erityisesti tässä asiassa vedota vähempien kansallisten ratkaisujen ja vastaavasti useampien eurooppalaisten ratkaisujen puolesta.
Simpsonin mietintö on hyvä askel tähän suuntaan.
Ottakaamme se askel huomenna ja kulkekaamme sitten jatkossa myös poliittisesti vakuuttavasti!
Arvoisa puhemies, arvoisa komission varapuheenjohtaja, aiemmin parlamentti osoitti aina, että se on sitoutunut saattamaan turvallisuusnormit mahdollisimman korkealle tasolle unionissa.
Tällä hetkellä parlamentin on jatkettava tällä linjalla, ja sen on kiireesti huolehdittava siitä, että kansalaiset, jotka vuodesta toiseen kärsivät samoista unionin ilmatilan ongelmista, voivat huomata sen.
Olemme kaikki samaa mieltä siitä, että tavoitteena on kaikista kansallisista variaatioista vapautuminen, jotta päästäisiin mahdollisimman korkeatasoisiin yhteisiin turvallisuusnormeihin.
Lentoturvallisuutta ei voida rajata unionin rajojen sisälle, ja on tärkeää, että ne Euroopan kansalaiset, jotka matkustavat tai asuvat lähellä lentokenttiä, voivat luottaa siihen, että kolmansien maiden lentokoneista voidaan antaa kaikki tarpeelliset takeet.
Tästä syystä unionin on huolehdittava siitä, että sillä on sellaiset valvontamenetelmät, joilla varmistetaan, että kansainvälisten sääntöjen noudattamisen valossa lentokentillemme saapuvat kolmansien maiden lentokoneet noudattavat kansainvälisiä turvallisuussääntöjä.
Tämä edellyttää yhteisiä valvontamenetelmiä sekä teknisiä ja hallinnollisia järjestelyjä ja avunantoa.
Niinpä on väistämätöntä, että tällä alalla turvallisuudesta tulee kansainvälistä yhteistyötä koskeva asia sellaisissa puitteissa, joilla tarkoitan tekniseen apuun ja investointitukiin kolmansissa maissa liittyviä eri välineitä.
Arvoisa puhemies, lopuksi korostaisin, että on tarpeen auttaa komissiota sen tällä varsin monimutkaisella alalla tekemissä valmisteluissa ja että on ensisijaista perustaa Eurooppaan lentoturvallisuusviranomainen sekä luoda tällä hetkellä käsittelemämme riippumaton säännöstö niistä aiheista, jotka liittyvät miehistön lepoaikoihin.
. (ES) Arvoisa puhemies, ensinnäkin haluan kiittää Simpsonia hänen tämän ehdotuksen esittelijänä tekemästään erinomaisesta työstä.
Mielestäni hänen työllään on edistetty huomattavasti sitä, miten parlamentissa on ymmärretty tämä hyvin tekninen ja monimutkainen ehdotus, jota ei ollut tietenkään helppo kääntää kadunmiehen kannalta ymmärrettävälle kielelle.
Tässä mielessä hän on onnistunut erittäin hyvin.
Tästä lähtökohdasta tarkasteltuna nykyiseen asetukseen ehdottamallamme tarkistuksella on kahdenlaisia tavoitteita: ensinnäkin sillä pyritään edistämään sääntelyjärjestelmän yhdenmukaistamista siviili-ilmailun turvallisuuden alalla laajentamalla se koskemaan lentokoneiden toiminnallisten vaatimusten yhdenmukaistamista; toiseksi sillä pyritään luomaan sellaisia menettelyjä, joiden avulla yhteisö voi hallita niitä eri käytäntöjä ja poikkeuksia, joita jäsenvaltioiden on pakko silloin tällöin ottaa käyttöön toiminnallisten tarpeiden vuoksi.
Teknisistä vaatimuksista sanoisin, että mietinnössä käsitellään pääosin kahta seikkaa.
Komission ehdotukseen ei sisälly määräyksiä lento- ja työajoista eikä lepoajoista Lentoturvallisuusviranomaisten yhteistyöelimeen (JAA) liittyvien normien mukaisesti, joihin vaatimukset perustuvat.
Tämä aihe on varsin kiistanalainen ja tosiasia on, että JAA:n avulla ei ole päästy asiassa sopimukseen.
Tietenkin komissio toivoo, että lentotoiminnan harjoittajia ja miehistöä edustavat työmarkkinaosapuolet onnistuvat. Esittelijä Simpsonhan on kehottanut heitä pääsemään vapaaehtoiseen sopimukseen niistä turvallisuusjärjestelmistä, jotka koskevat lento- ja työaikoja sekä lepoaikoja.
Jos he eivät pääse toukokuuhun mennessä sopimukseen, meidän on silloin harkittava, olisiko meidän puututtava asiaan.
Joka tapauksessa kyseisistä tarkistuksista komissio hyväksyy periaatteessa tarkistukset 12, 13 ja 17, mutta toisin muotoiltuina.
Tarkistuksesta 1 toteaisin, että komissio pyrkii parlamentin tavoin sääntelemään turvallisuutta lento- ja työaikojen sekä lepoaikojen avulla, mutta se pitää parempana, ettei tähän tavoitteeseen pyritä ainoastaan tänään keskustelun aiheena olevan käytännön ehdotuksen avulla.
On muitakin mahdollisuuksia, kuten asetuksen muuttaminen tämän ehdotuksen hyväksymisen myötä.
Lisäisin myös, että jokaisen komission tulevaisuudessa esittämän ehdotuksen avulla on voitava taata kaikkien haluama korkeatasoinen turvallisuus.
Eli, jos komissiolla olisi käytössään työmarkkinaosapuolten vapaaehtoinen sopimus johon äsken viittasin , jonka pohjalta se voisi tehdä ehdotuksen, se muuttaisi sopimusta ryhtyessään tarpeellisen korkeatasoisen turvallisuuden saavuttamiseen.
Toistaisin, että periaatteessa komissio hyväksyy tällä varauksella tarkistuksen 1.
Myös useita sellaisia tarkistuksia on sisällytetty, jotka koskevat matkustamomiehistöön sovellettavia vaatimuksia.
Tässä ehdotuksessa käsitellään matkustamomiehistön toiminnallisia vaatimuksia, kun taas koulutusta ja ammatillisesta pätevyydestä annettavia todistuksia koskevia vaatimuksia käsitellään komission toisessa ja täydentävässä ehdotuksessa.
On huolehdittava kummankin tekstin yhdenmukaisuudesta ja yhteensopivuudesta.
Tarkistukset 9 ja 10 voidaan hyväksyä muutoksitta, mutta tarkistusten 6, 7, 8 ja 11 muotoa on muutettava, sillä tällä hetkellä hyväksymme ne ainoastaan periaatteessa, jos niiden kirjoitusasua muutetaan tämä pätee myös tarkistuksiin 12, 13 ja 17.
Lopuksi sanoisin niistä tarkistuksia, jotka koskevat teknisiä vaatimuksia, käytännössä tarkoitan tarkistuksia 4, 5 ja 16, että ne voidaan hyväksyä, vaikka tarkistuksen 4 lopullisessa tekstissä näkyy se, miten neuvosto halusi ratkaista kyseisen ongelman.
Mitä tulee menettelyihin, jotka koskevat ajallisten vaihtoehtojen ja poikkeusten hyväksymistä, komissio ei hyväksy tarkistuksia 2, 14 ja 15.
Ne kuulemiset, joita tarkistuksissa vaaditaan, ovat jo komission institutionaalinen velvollisuus.
Samoin on hylättävä tarkistus 3, koska asetuksen kumoamisesta on sovittu, kun Euroopan lentoturvallisuusviranomainen perustetaan.
Lopuksi sanoisin tarkistuksesta 18, että mainitut kaksi asiaa koskevat pikemminkin matkustajien terveyttä eivätkä lentoturvallisuutta.
Kuten jo lentomatkustajien suojelua koskevassa tiedonannossa on mainittu, komission aikomuksena on asettaa asiantuntijaryhmiä, joiden tarkoituksena on ottaa selvää matkustajien terveyteen liittyvistä riskeistä, kosmisen säteilyn riskit mukaan luettuina, jotta voidaan määrittää, millaisia nämä riskit ovat, ja tarpeellisten toimien ehdottamiseksi.
Mitä tulee siihen konkreettiseen asiaan, joka koskee veritulppaa jonka jotkut teistä esittivät komissio on kehottanut kirjallisesti lentoyhtiöitä välittämään matkustajille tietoa riskeistä, alttiustekijöistä ja siitä, mitä ne voivat tehdä näiden riskien vähentämiseksi varsinkin veritulppa-asiassa ja yleisesti terveyteen liittyvissä ongelmissa.
Komissio katsoo, että tällainen tiedotus olisi erinomaista ennaltaehkäisyä ja että matkustajien oikeuksien lujittamisen valossa se olisi varsin asianmukaista.
Kiitos, arvoisa komission jäsen.
Julistan keskustelun päättyneeksi.
Äänestys toimitetaan huomenna.
Liikenneturvallisuuden painopisteet
Esityslistalla on seuraavana Hedkvist Petersenin laatima aluepolitiikka-, liikenne- ja matkailuvaliokunnan mietintö (A5-0381/2000) komission tiedonannosta neuvostolle, Euroopan parlamentille, talous- ja sosiaalikomitealle ja alueiden komitealle: EU:n liikenneturvallisuuden painopisteet - Seurantakertomus ja toimenpiteiden asettaminen tärkeysjärjestykseen.
, esittelijä.
(SV) Arvoisa puhemies, haluan aloittaa kiittämällä kaikkia kollegoitani parlamentissa ja valiokunnassa siitä tuesta, jota olen saanut työskennellessäni tämän mietinnön parissa.
Tieliikenneturvallisuus koskee meitä kaikkia, olemmepa me sitten itse tienkäyttäjiä tai jos joku perheenjäsen tai ystävä on menehtynyt tai loukkaantunut.
Tieliikenne on tavallisin ja nopeimmin kasvava tapa matkustaa ja kuljettaa tavaroita ja tuotteita, mutta se on myös vaarallisin.
Euroopan tieliikenteessä kuolee vuosittain noin 42 000 ihmistä.
Se merkitsee yli 800:aa ihmistä viikossa ja noin 115 ihmistä vain yhden päivän aikana.
Liikenneonnettomuudet ovat nykyään lasten ja nuorten - kaikkien alle 45-vuotiaiden - yleisin kuolinsyy EU:ssa.
Lisäksi miljoonia ihmisiä loukkaantuu vakavasti vuosittain, ja monille aiheutuu elinikäisiä vammoja.
Kyse on suuresta inhimillisestä kärsimyksestä ja suurista yhteiskunnalle koituvista kustannuksista.
Emme ikinä hyväksyisi tällaista kuolonuhrien määrää lentoliikenteessä tai rautateillä, joissa turvallisuusajattelu on aivan toinen.
Jotta tieliikenteen kuolonuhrien määrää saataisiin vähennettyä, meidän on käytettävä samaa ajattelutapaa myös teiden kohdalla, koska nekin muodostavat monimutkaisen ihminen-kone-järjestelmän, jonka on siedettävä inhimillisiä erehdyksiä.
Pitkän aikavälin tavoitteena on oltava, että kukaan ei kuole tai loukkaannu vakavasti.
Tämän onnistumiseksi meidän on otettava käyttöön kokonaiskäsitys, jossa vastuu on loppujen lopuksi niillä, jotka muotoilevat teitä ja ympäröivää infrastruktuuria.
Tienkäyttäjien pitää noudattaa annettuja sääntöjä ja säädettyjä lakeja.
Komission tiedonannossa toimenpiteet asetetaan tärkeysjärjestykseen jäljellä olevan ohjelmajakson kannalta.
Olen samaa mieltä komission kanssa useiden näiden toimien merkityksestä. Kyse on esimerkiksi uusien autojen arviointiohjelmalle (EuroNCAP) myönnettävästä tuesta, tiedotuskampanjoista, kevyiden hyötyajoneuvojen nopeudensäätimiä koskevista säädöksistä ja erityisesti entistä turvallisempia auton etuosia koskevasta lainsäädännöstä.
Tämän jälkeen olen mietinnössäni keskittynyt tulevaan ohjelmakauteen, jonka pitää kattaa pitempi ajanjakso - esimerkiksi ajanjakso 2002-2010 - pitemmän aikavälin strategian mahdollistamiseksi.
Jos komissio on kuitenkin vakavissaan kuolonuhrien määrän vähenemistä koskevissa tavoitteissaan, sen on työssään annettava ensisijaista painoarvoa koko tieliikenneturvallisuudelle, koska siinä tarvitaan voimakkaita toimia.
Ensiksikin uskottavassa kymmentä seuraavaa vuotta koskevassa tieliikennekuolemien vastaisessa strategiassa on oltava konkreettisia numeerisia tavoitteita kuolonuhrien määrän vähentämiseksi.
Valiokunta ehdottaa niitä tavoitteita, jotka parlamentti asetti jo kolme vuotta sitten.
EU-tason tavoitteet eivät kuitenkaan ole tarpeeksi konkreettisia jäsenvaltioiden kannalta, joissa nimenomaan tehdään suurin osa työstä.
Sen vuoksi jokaisen jäsenvaltion on itse laadittava omat tieliikenneturvallisuutta koskevat ohjelmansa, joita kaikissa valtioissa ei nykyään ole ja joihin tulisi sisältyä strategioita siitä, miten kansalliset tavoitteet saavutetaan.
Ne voivat tietenkin vaihdella valtioiden erilaisten perinteiden ja kulttuurien vuoksi.
Komission on kuitenkin tämän jälkeen seurattava sitä, miten valtiot noudattavat strategioitaan ja osallistuttava kokemustenvaihtoon ja parhaaseen käytäntöön (best practice).
Joillakin tärkeillä aloilla tarvitaan myös Euroopan tason lainsäädäntöä.
Alkoholin vuoksi EU:n tieliikenteessä kuolee vuosittain noin 9 000 ihmistä.
Kehitys osoittaa lisäksi, että entistä useammat nuoret ajavat alkoholin vaikutuksen alaisena.
Ottamalla käyttöön direktiivi, jossa veren alkoholipitoisuuden sallituksi enimmäismääräksi säädetään 0,5 promillea, arvioidaan voitavan pelastaa 1 000 henkeä vuosittain.
Valitettavasti komissio on vetänyt takaisin vanhan direktiiviehdotuksen - jota parlamentti tuki vuonna 1997 ja jota valiokunta tukee edelleenkin.
Komissio on sanonut, että rattijuopumus on läheisyyskysymys.
Miten se voi kuitenkaan olla sitä?
Ei voi olla mahdollista, että kuljettajan, jolla on alkoholia veressään, on turvallisempi ajaa Isossa-Britanniassa, Italiassa, Irlannissa ja Luxemburgissa, jossa on voimassa 0,8 promillen raja, kuin muualla Euroopassa.
EU:lla on toimivaltaa tieliikenneturvallisuuteen liittyvissä asioissa.
Mielestäni sitä on käytettävä juuri niissä asioissa, joissa siitä on todellista hyötyä, ja näin on alkoholiin ja autolla ajamiseen liittyvässä kysymyksessä.
Odotan tätä asiaa koskevia aloitteita neuvostolta ja puheenjohtajavaltio Ruotsilta.
En voi ymmärtää, miten meistä Euroopan poliitikoista voi tulla uskottavia, jos toisaalta sanomme, että liikenneturvallisuus on tärkeää ja toisaalta emme ole valmiita tekemään tärkeitä päätöksiä.
Ymmärtääkseni komissio on tänään ehdottanut 0,5 promillen suositusta, mutta minun on sanottava, että mielestäni on merkillistä, että ehdotus annetaan tänään, juuri kun parlamentin on tarkoitus keskustella kysymyksestä ja ennen kuin parlamentissa on toimitettu äänestys.
Komission olisi pitänyt odottaa parlamentissa käytyjä keskusteluja.
Tämän ja turvallisempien autojen etuosien lisäksi mietinnössä on joukko muitakin tärkeitä ehdotuksia tieliikenteen turvallisuuden parantamiseksi.
Otan esille kysymyksiä, jotka koskevat muun muassa autojen ajovaloja päiväajossa, ajo-opetusta ja telematiikkaa koskevia järjestelmiä.
Lopuksi: kysymys, jota pidän erittäin tärkeänä, mutta joka ei valitettavasti mennyt valiokunnassa läpi, koskee tarvetta parantaa ammattiautoilijoiden työoloja.
Arvoisa puhemies, Euroopan parlamentti on aina vauhdittanut tieliikenneturvallisuuden lisäämistä ja niin on tehtävä jatkossakin.
Kyse on useiden, erityisesti nuorten Euroopan kansalaisten hengestä ja terveydestä.
Arvoisa puhemies, 40 000 kuolonuhria Euroopan teillä on 40 000 liian paljon.
Tämä talo reagoi herkästi kaikkiin ilmiöihin ympäri maailmaa, mutta emme kiinnitä riittävästi huomiota Euroopan teillä olevaan ahkeraan viikatemieheen.
Hullun lehmän tautia yhtään vähättelemättä peräänkuulutan suhteellisuudentajua.
Liikenteessä kuolee BSE-tautiin verrattuna tuhatkertaisesti lähimmäisiämme.
Tässä asiassa olisi paniikin aihetta.
Kiitän komissiota mittavasta analyysistä.
EU-yhteistyö on enemmän kuin tarpeen, koska erot liikenneturvallisuudessa ovat dramaattisia yhteisömme sisällä.
Portugalissa kuolee suhteessa neljä kertaa enemmän ihmisiä kuin Britanniassa.
Jokaisessa maassa on kuitenkin rutkasti parantamisen varaa.
Liikenneympäristöä on kehitettävä mahdollisimman turvalliseksi, mutta kuljettaja on aina vastuussa omasta ja kanssaliikkujien turvallisuudesta.
Autotallissa oleva auto on täysi vaaraton, mutta väärin käytettynä se on kuin ase.
Liikennesäännöt eivät ole keittokirjareseptejä, joita jokainen voi soveltaa oman makunsa mukaan.
Individualismin aika maanteillämme on ohi, tarvitsemme teillemme yhtä tinkimätöntä sääntöjen noudattamista kuin ilmailussa.
Esitän kolme tärkeää keinoa liikennekuolemien vähentämiseksi.
Ensinnäkin nopeusrajoituksen noudattaminen: Ajan usein minulle läheisissä Välimeren maissa, ja uskokaa tai älkää, lähes nopeusrajoitusten mukaisesti ja joudun jatkuvasti ohitetuksi.
Eipä ihmekään, koska vain ani harvoin näen nopeudenvalvontaa.
Noiden alueiden onnettomuustilastot puhuvatkin karua kieltään.
Kurittomuus maksetaan ihmishengillä ja jäljellejääneiden kyynelillä.
Euroopassa noin kaksi kolmesta kuljettajasta ylittää taajamissa nopeusrajoituksen ja puolet rikkoo nopeusrajoituksia maanteillä.
Jos laitumilta tulisikin poistaa hullut lehmät, teiltä tulisi saada pois hullut kaaharit.
Tehokas, vaikkakaan ei kovin suosittu keino on automaattinen nopeusvalvonta ja tuntuvat rangaistukset.
Tosin kotimaassani Suomessa joidenkin maksamat 100 000 euron sakot ovat silkkaa rahastusta.
Toiseksi in vino veritas - viinissä on totuus.
Totta on myös, että alkoholilla on osuutta peräti 9 000 kuolemantapaukseen.
Pidän tärkeänä, että kaikissa jäsenvaltioissa siirrytään 0,5 promillen alkoholirajaan, jota myös valvotaan.
Mikäli jäsenvaltioilta puuttuu rohkeutta tämän toteuttamiseen, asia on hoidettava eurooppalaisella päätöksenteolla.
Kansalaisia on joskus suojeltava heidän omilta hallituksiltaan.
Toistuvissa ja törkeissä rattijuopumustapauksissa tulisi määrätä pitkä ajokielto ja auto valtiolle.
Kolmas kohta liittyy verotukseen.
Korkeat autoverot johtavat vanhaan ja turvattomaan autokantaan.
Isänmaani on tästä surullinen esimerkki.
Suomi on Euroopan Kuuba autojen iän suhteen.
Tiukat turvastandardit täyttävien autojen tulisi myös nauttia alennetusta verosta.
Verotuksen tulisi yleensäkin kohdistua auton käyttöön eikä sen hankintaan.
Arvoisat kollegat, toivotan teille turvallista matkaa.
Muistakaa laittaa turvavyöt kiinni takapenkilläkin!
Arvoisa puhemies, haluaisin ensiksi kiittää esittelijää hänen erinomaisesta työstään ja PPE-DE-ryhmän puolesta puhunutta jäsen Vatasta hänen panoksestaan.
Vahvistan täysin kaikki hänen esittämänsä näkökohdat varsinkin veren alkoholipitoisuuden rajoista.
Itse asiassa haluan tänä iltana puhua vain kahdesta asiasta.
Ne liittyvät turvallisiin autojen etuosiin ja veren alkoholipitoisuutta koskevaan tärkeään asiaan.
Mielestäni on syytä painottaa, että esittelijä on tehnyt turvallisempia auton etuosia koskevan asian niin selväksi, että komission jäsenen on helppo esittää direktiiviä.
Itse asiassa tämä komission jäsen lupasi parlamentille viime vuoden tammikuussa, siis vuosi sitten, että saisimme turvallisia auton etuosia koskevan direktiivin.
Vuosi on kulunut, eikä direktiiviä ole.
Helmikuussa pidetään kuulemistilaisuus.
Lisää puhetta.
Ei toimintaa.
2000 ihmistä kuoli viime vuonna turhaan, tarpeettomasti, koska komissio mieluummin puhui kuin toimi.
Toivon, että tänään ja huomenna komissio kuuntelee parlamentin äänestystä ja päättää edetä lupauksensa mukaisesti ja esittää turvallisempia auton etuosia koskevaa direktiiviä.
Ei enää puhetta, vaan toimintaa.
Sama on myös totta veren alkoholipitoisuuden kohdalla.
Olemme puhuneet tästä asiasta vuosi toisensa jälkeen.
Tiedämme, että 10 000 ihmistä kuolee vuosittain Euroopassa alkoholiin liittyvissä kolareissa.
Tähän ongelmaan on puututtava.
Mielestäni on kuitenkin erittäin ironista, ja uskon, ettei ajoitus ole pelkästään sattumaa, että juuri samana päivänä, kun me keskustelemme veren alkoholipitoisuudesta, rattijuoppoudesta, tieturvallisuudesta, päivää ennen kuin parlamentin on määrä äänestää rattijuoppoudesta, komission jäsen on jo tehnyt päätöksensä.
Hän on antanut rattijuoppoutta koskevan suosituksen.
Eikö olisikin ollut mukavaa, jos komission jäsen olisi edes kuunnellut keskustelua, kuullut, mikä huomisen äänestyksen tulos on, ennen kuin hän päätti tehdä tyhjäksi parlamentin menettelytavat ja antaa tämä suosituksen.
Tiedämme valitettavasti, ettei suositus ole edes sen paperin arvoinen, jolle se on kirjoitettu.
Jäsenvaltiot tarvitsevat selkeää ohjausta ja tukevat sitä.
Mielestämme komission jäsenen on aika suhtautua ankarasti rattijuoppoihin ja alkoholin vaikutuksen alaisena ajamiseen ja esittää direktiiviä rajan alentamiseksi 0,5 promilleen.
Näimme Yhdistyneessä kuningaskunnassa, jolla on perinteisesti hyvät tilastot, joulunpyhinä nousun rattijuoppojen määrässä.
Joissakin osissa omaa aluettani 17 prosentilla testatuista henkilöistä veren alkoholipitoisuus ylitti Yhdistyneen kuningaskunnan laillisen 0,8 promillen rajan.
On selvää, että asiaan täytyy puuttua.
Itse asiassa brittihallitus pyytää ratkaisua Euroopan tasolla, eurooppalaisessa yhteydessä.
Pyydän siis vain yksinkertaisesti komission jäsentä tänään kuuntelemaan keskustelua ja ottamaan huomisen äänestyksen huomioon.
Arvoisa puhemies, arvoisa komission jäsen, aivan ensimmäiseksi haluan kiittää esittelijää erinomaisesta mietinnöstä. Se käsittelee aihetta, joka koskettaa jokaista eurooppalaista päivittäin, nimittäin heidän ja heidän lastensa tieliikenneturvaa.
Haluan tarkastella lähemmin kolmea kohtaa.
Ensiksikin kannatan eurooppalaisen lainsäädännön luomista eurooppalaisen jalankulkijatestin ja neljän siihen liittyvän törmäystestin alueella.
Näiden 22 vuoden aikana, jolloin tutkimusta on rahoitettu eurooppalaisin varoin, on käynyt täysin selväksi, että tällaiset testit ovat hyödyllisiä ja että niiden avulla voidaan säästää vuosittain satoja ihmishenkiä.
Alankomaiden kaltaisessa tiheään asutussa maassa se on monille jalankulkijoille ja pyöräilijöille varmasti erittäin tärkeää, mutta luonnollisesti se on tärkeää myös muualla.
On tietysti ystävällistä, että komission jäsen Liikanen myöntää autoteollisuudelle taas lisää aikaa päästä omiin sopimuksiin, alhaalta ylöspäin -lähestymistavan mukaisesti. Tälläkin kertaa aikaa annetaan kesäkuuhun asti, mutta nyt vuoden 2001 kesäkuuhun.
Minusta tämä kestää kuitenkin jo ihan liian kauan. Hallitseminen on myös valintojen tekemistä.
Aika on siihen kypsä.
Toinen asia, jonka haluan nostaa esille, on veren alkoholipitoisuuden enimmäisraja.
Osa ryhmäni jäsenistä tukee esittelijän ehdotusta Euroopan unionin asetuksesta, jossa enimmäisraja vahvistetaan 0,5 promilleen.
Emme halua venyttää tätä rajaa, mutta meidän mielestämme enimmäisrajan yhdenmukaistaminen parantaisi kansalaisten oikeusvarmuutta unionissa, jossa monet ihmiset ylittävät päivittäin oman maansa enimmäisrajat ja jossa me haluamme edistää nimenomaan työntekijöiden liikkuvuutta.
En muuten kannata alhaisempia enimmäisrajoja tietyille nuorten tienkäyttäjien ryhmille.
Signaalin pitää olla selvä.
Normi joko on turvallinen tai se ei ole turvallinen.
0,5 promillen enimmäisraja on nähdäkseni sosiaalisesti perusteltu ja helposti mitattava ja ylläpidettävä.
Arvoisa komission jäsen, sitten haluan vielä sanoa, että minusta tämä on poikkeuksellisen epähienoa käytöstä parlamenttia kohtaan. Komission jäsen on jo nyt ilmeisesti päättänyt, että jäsenvaltioille annettava suositus on riittävä, ja hän on päättänyt sen jo ennen tätä tämäniltaista keskustelua, jossa parlamentti kuitenkin puoltaa asetusta alkoholipitoisuuden enimmäisrajasta.
Suositusten antaminen merkitsee käytännössä sitä, että jäsenvaltioiden ei tarvitse tehdä sitoumuksia, eikä se varmasti selkeytä tilannetta kansalaisillekaan.
Viimeinen kohta on pitkän aikavälin nollatavoite.
En ole innostunut siitä.
Tavoitteiden pitää olla realistisia, sellaisia, että niihin voidaan päästä, sellainen motivoi ja stimuloi.
Voimme luonnollisesti vähentää liikenteen uhrien määrää, mutta täydellinen uhreilta välttyminen jää pelkäksi toiveeksi.
Arvoisa puhemies, arvoisa neuvoston puheenjohtaja, ensinnäkin haluaisin kiittää esittelijä Hedkvist Peterseniä hänen tekemästään erinomaisesta työstä.
Euroopan teillä tapahtuvien onnettomuuksien ja niiden lukuisien kuolonuhrien taustalla on monia syitä.
Niitä on monia ja ne ovat erilaisia, ja mietintöön on osattu poimia ja kiteyttää kaikkein tärkeimmät.
Näin ollen komission tiedonantoon Euroopan unionin liikenneturvallisuuden painopisteistä on koottu 6 kohtaan jaettuina ne seikat, joihin voimme vaikuttaa eniten tulosten parantamiseksi.
Keskityn niihin seikkoihin, jotka liittyvät tieliikenteen "mustien" osuuksien huomioon ottamiseen ja siihen, miten vähennetään niiden törmäysten vaikutuksia, jotka johtuvat paiskautumisesta tierakenteita vasten.
Varsin huomattava osa onnettomuuksien uhreista on kaksipyöräisten ajoneuvojen käyttäjiä, moottoripyöräilijöitä ja pyöräilijöitä, joita varten tiet ovat myös olemassa.
Liikennekulttuurin tai sääolojen vuoksi nämä onnettomuudet keskittyvät hämmästyttävässä määrin tiettyihin jäsenvaltioihin.
Varteenotettavissa tutkimuksissa on päädytty siihen, että suurin osa vakavista onnettomuuksista, tarkoitan kuolonuhreja tai näihin ryhmiin kohdistuneita seurauksia, johtuu paiskautumisesta kaiteita vasten, eli niitä sivusuojarakenteita tai niitä vertikaalisia merkkirakenteita vasten, jotka on suunniteltu ja luotu kummassakin tapauksessa nelipyöräisiä ajoneuvoja varten.
Suurin osa näistä onnettomuuksista tapahtuu näillä "mustilla" tieosuuksilla, jotka on jo joissakin jäsenvaltioissa osoitettu ja tunnistettu.
Lakiehdotukseen tekemäni tarkistus, joka koskee myötäävien suojarakenteiden suunnittelua ja asettamista "mustille" osuuksille, ei ole siis turha.
Emme saa tyytyä jäsenvaltioille annettavaan ponnettomaan suositukseen tai jättää asiaa yksinkertaisesti vain toissijaisuuden varaan, mikä vaikuttaa suuresti sen käyttöönottoon.
Olkaamme nyt rohkeita.
Säätäkäämme laki, pyrkikäämme lisäämään yhdenmukaistamista, edistäkäämme toimia, joilla liikenne saadaan järkevämmäksi ja turvallisemmaksi jalankulkijoille ja pyöräilijöille, ja etsikäämme keinoja vähentää raskasta liikennettä ainakin taajamissa; yhdenmukaistakaamme nopeusrajoitukset kunnianhimoisen oikeudellisen kehyksen avulla sikäli kuin komissio sitä suositteli vuonna 1986 ja ravistelkaamme jäsenvaltiot pois toimettomuudesta.
Valvokaamme liikenteen ympäristövaikutuksia, kuten melua ja ympäristön saastumista.
Korostaisin myös, että on tärkeää säätää siitä, mikä on suurin sallittu alkoholimäärä veressä.
Lopuksi haluaisin kiittää komission jäsenen erinomaista auliutta hyväksyä ehdotuksiamme.
Arvoisa puhemies, arvoisa komission jäsen, hyvät kollegat, Euroopan unionin tieliikenteessä vuosittain valitettavasti kuolevien ihmisten määrä, 42 000, ja arviolta 1,7 miljoonaa loukkaantunutta muistuttavat meitä jatkuvasti siitä, että liikenneturvallisuus on erittäin tärkeä ongelma.
Ei vain sen tähden, että näiden lukujen taakse kätkeytyvät mittaamattomat henkilökohtaiset kärsimykset, vaan koska ne merkitsevät myös valtavia kansantaloudellisia häviöitä tai kustannuksia.
Arviot kohoavat 100 miljardiin euroon, mikä vastaa noin 2:ta prosenttia unionin kaikkien jäsenvaltioiden bruttokansantuotteesta.
Se on enemmän kuin Euroopan unionin jäsenvaltiot kuluttavat yhteensä kulttuuriin.
Haluaisin kiittää sydämellisesti esittelijää, ja erityisen ilahduttavaa on hänen keskittymisensä kolmeen painopistealueeseen: onnettomuuksien ja loukkaantumisten ehkäisemiseen sekä onnettomuuksien uhrien hoitamiseen ja kuntouttamiseen.
Mielestäni näin käy selväksi, että liikenneturvallisuutta ei voida lisätä riittävästi yksittäisin toimin, vaan että se voidaan tehdä vain yhdistämällä toimia, joihin kuuluvat liikennekasvatus, nopeusrajoitukset, veren alkoholipitoisuusrajoitukset, parempien teiden rakentaminen, liikenteenohjausjärjestelmät, ajoneuvojen paremmat turvallisuusstandardit, tieliikennemääräysten noudattamisen parempi valvonta ja tieliikenteessä olevien ajoneuvojen jatkuva hyväksyntä.
Tästä syystä olen erittäin pahoillani, että ei hyväksytty tarkistusta, joka koski onnettomuusajoneuvojen uudelleenrekisteröinnin yhdenmukaistamista Euroopan unionissa, vaikka riippumattomat asiantuntijalausunnot todistavat olennaisen yhteyden kerran onnettomuudessa olleiden ajoneuvojen ja suuren kuolemanriskin sisältävien uusien onnettomuuksien välillä.
Haluaisin vielä käsitellä lyhyesti edellisen puhujan puhetta.
Te tiedätte, että tein tarkistusehdotuksen, joka koski erityisesti moottoripyöräilijöitä ja myötääviä suojakaiteita, ja olisin iloinen, jos te ja ryhmänne voisitte hyväksyä sen huomenna, koska olen itse moottoripyöräilijä ja tunnen siksi luonnollisesti tämän ongelman erittäin hyvin.
Arvoisa puhemies, voin vain tukea komissiota siinä, ettei se anna asetusehdotusta veren alkoholipitoisuuden rajoista.
Kollegani käyvät tekopyhää keskustelua, hirveän tekopyhää keskustelua!
Sosialistit ja me päätimme vuosi sitten edellisen vaalikauden ehdotuksia koskevia keskusteluja uudelleen käynnistettäessä, että emme halua yhteisöllistä lainsäädäntöä.
Meidän tavoitteemme on se, että määräysten noudattamista valvotaan!
Se on ratkaiseva kysymys, ei se, mitä laissa sanotaan!
Ratkaisevaa on se, valvotaanko määräysten noudattamista paikan päällä.
Voin vastata englantilaiselle kollegalleni: mikäli Englannin poliisi valvoisi määräysten noudattamista jouluna, saisitte nämä ihmiset pois liikenteestä ja estäisitte onnettomuudet.
Siksi voin vain toistaa, että ratkaisevaa on veren alkoholimäärän valvonta eikä yhteisön asetus.
Siksi torjummekin tarkistuksen 4 ensimmäisen osan.
Jos saatte sen kaikesta huolimatta läpi, ryhmäni torjuu koko jäsen Petersenin päätöslauselman, koska on tekopyhää vaatia yhteisön lainsäädäntöä, jos se ei ole lainkaan tarpeellista.
Keskustelkaa maissanne siitä.
Useimmat maat ovat parlamentin yleistä käsitystä vastaavasti 0,5 promillen kannalla. Se riittää aivan hyvin, kuten komissio aiheellisesti totesi.
Suosittelemme sitä kaikille maille.
Hyvä kollega, teidän on vielä puhuttava niiden kanssa, jotka eivät tee näin!
Tulosta ei siis saavuteta tekopyhällä keskustelulla, tai sillä, mitä laissa sanotaan, vaan sillä, että poliisi valvoo paikan päällä ja poimii esiin kaikki ne, jotka ajavat juovuksissa.
Silloin tieliikenne on erittäin turvallista.
Toiseksi, emme hyväksy myöskään tarkistusta 6, jolla vihreiden ryhmä yrittää taas aloittaa uuden tekopyhän keskustelun, nimittäin 120 km/h:n yleisestä nopeusrajoituksesta.
Euroopan useimmilla teillä on jo nopeusrajoitukset.
Minun kotimaassani 95 prosentilla teistä on nopeusrajoitukset.
Missä onnettomuudet tapahtuvat?
Näillä 95 prosentilla teistä, koska niilläkään ei valvota riittävästi nopeuksia.
Siis, vähemmän lakeja ja enemmän valvontaa, sillä tavalla saamme enemmän aikaan tieliikenteen turvallisuuden hyväksi!
Arvoisa puhemies, arvoisa komission jäsen, hyvät kollegat, tiedetään, että jos radioaktiivisten aseitten aiheuttamat kuolemantapaukset johtuvat ihmisten tunteettomuudesta, liikenneonnettomuuksien aiheuttamat kuolemantapaukset johtuvat pääasiassa ihmisten typeryydestä.
Järjestäytynyt yhteiskunta ei kuitenkaan saa olla typerä teoissaan tai laiminlyönneissään, vaan sen on suojeltava kansalaisiaan jopa näiden oman typeryyden seurauksilta.
Kollega Hedkvist Petersen on tehnyt erinomaista työtä tämän pyrkimyksen hyväksi antamalla suuntaviivoja tulevalle kehitykselle mietinnössään komission tiedonannosta, joka koskee liikenneturvallisuuden painopisteitä.
Toimintamme täytyy keskittyä kolmeen painopisteeseen: ensiksikin lainsäädäntötoimiin, toiseksi uuden teknologian edistämiseen ajoneuvoissa ja liikenteen infrastruktuurissa ja kolmanneksi hallinnollisiin toimiin ja tiedotuskampanjoihin.
On tietenkin erityisesti huolehdittava siitä, että toimenpiteet hyväksyttäisiin laajemmin, jotta ne olisivat myös tehokkaampia, samalla kun on otettava huomioon jäsenvaltioiden kokemukset näissä asioissa, jotta pysyttäisiin aina kultaisella keskitiellä ilman ylilyöntejä.
Kaikki voisivat esimerkiksi hyväksyä, että alkoholirajoja alennettaisiin tuntuvasti tietyissä kuljettajaryhmissä, kuten esimerkiksi vaarallisten lastien kuljettajien kohdalla.
Lisäksi uutta tekniikkaa voi ja pitää käyttää päätettyjen toimien käytännön toimeenpanossa sekä myös voimassa olevien määräysten valvonnan soveltamisessa.
Tietenkin meidän pitää myös aktivoida paikalliset yhteisöt ja alueelliset elimet osallistumaan enemmän liikenneturvallisuuskysymyksiin kansalaista lähestyen samalla, kun on varmaa, että tiedotuskampanjaa pitää jatkaa, sanoisinko fiksummilla menetelmillä kansalaisten ja erityisesti nuorison tavoittamiseksi.
Huono ajatus ei olisi myöskään tarkastella mahdollisuutta palkitsemalla turvallisia autoja liikennemaksujen avulla sekä myös vaatimusta vähimmäisturvallisuusmääräyksistä tieluokan mukaisesti, jotta teiden tarkastus ja rakentaminen voitaisiin ottaa osaksi Euroopan unionin tukemia ohjelmia.
Lopuksi kehotamme komissiota "hiljentämään vauhtia" tämänpäiväisen kaltaisissa tapauksissa.
Sitä liikenneturvallisuus edellyttää.
Arvoisa puhemies, tieliikenneonnettomuuksien aiheuttama traagisuus on niin mittava ja niin aliarvioitu, että voimme perustella kaikki sellaiset aloitteet, joita sovelletaan mahdollisimman pian ja kaikilla hallinnon ja johdon tasoilla ja jotka liittyvät sekä ihmisten käyttäytymiseen, infrastruktuureihin että kulkuneuvoihin.
Ainoa valintakriteeri, joka meillä pitäisi olla vaikka minusta tuntuu, että sellaista on vaikea toteuttaa, kun ottaa huomioon tähän asti käymämme keskustelun on määrittää toimet, joilla saavutetaan parhaimmat tulokset juuri siksi, että ne ovat helposti toteutettavissa.
Uskon, että ihmisen käyttäytyminen ja infrastruktuurit ovat niitä aloja, joilla voimme odottaa nopeampia tuloksia: kypärän ja turvavöiden käyttöpakon käyttöönotto on esimerkiksi omassa maassani tuonut erinomaisia tuloksia.
Viime vuonna aloitettu kypärän käyttöpakko on vähentänyt 45 prosentilla moottoripyöräilijöiden kuolemantapauksia iästä riippumatta.
Ymmärrän kyllä, että nämä toimet turvavyöt, kypärä tuovat tullessaan ongelman, joka liittyy niiden soveltamispakkoon, mistä seuraa, että mikäli toimia ei sovelleta, ne jäävät kuolleeksi kirjaimeksi, vain paperilla oleviksi toimiksi.
Tämän takia ei mielestäni kuitenkaan pitäisi aliarvioida alkoholin ja teiden välistä yhteyttä, joten en panisi ollenkaan pahakseni yleisemmin käytettävää rajoitusta, vaikka oma maani saattaisikin siitä hieman kärsiä.
Arvoisa puhemies, aiomme äänestää Euroopan unionin liikenneturvallisuuden painopisteitä koskevan mietinnön puolesta, sillä siihen sisältyy tietyssä määrin sellaisia konkreettisia toimia, joilla voidaan ainakin hieman vähentää liikenneonnettomuuksien aiheuttamia kuolemantapauksia.
On todella kauhistuttavaa, että nämä onnettomuudet ovat suurin lasten ja alle 45-vuotiaiden kuolinsyy.
Kuitenkin suurin osa toimista, jopa myönteisistä toimista, kohdistuu ainoastaan tienkäyttäjiin ja niissä vapautetaan samalla vastuusta sekä ajoneuvoja valmistavat yritykset että valtio ja yleisemmällä tasolla myös yhteiskuntajärjestelmä.
Mitä hyötyä on kehotuksista, olivatpa ne sitten sitovia tai eivät, joissa tienkäyttäjiä pyydetään alentamaan nopeutta, jos autojen valmistajat eivät ainoastaan valmista reippaasti sallitut nopeudet ylittäviä autoja vaan jopa käyttävät nopeutta myyntiargumenttina?
Mitä hyötyä on kehotuksista varovaisuuteen ja ajoajan vähentämiseen, kun tieliikenteen työnantajapuolen ja suurten kaupallisten sekä teollisten yritysten tekemien tuottavuustutkimusten vuoksi kuljettajat velvoitetaan ajamaan äärimmäiseen uupumukseen asti?
Mitä hyötyä on valitella, että tieliikenne aiheuttaa 95 prosenttia kaikista liikenneonnettomuuksista yletön määrä rautateihin tai lentokoneisiin verrattuna , jos kaikkien hallitusten politiikkana on avoimesti tai tosiasiallisesti edistää tieliikennettä kaikkiin muihin liikennemuotoihin nähden sekä henkilöiden että tavaroiden kohdalla.
Jopa kaikkein rikkaimmissa Euroopan maissa julkinen liikenne on alikehittynyttä, ja monille ihmisille autolla liikkuminen ei ole valinta vaan pakko sopivan julkisen liikenteen puuttuessa.
Tuottavuuden kilpajuoksun ja nollavarastoihin pyrkimisen takia, joiden vuoksi suuryritykset pitävät tieliikennettä osana tuotantoketjuaan, joillakin teillä kulkee lähes katkeamaton rekka-autovirta.
Jopa rajatulla rautatieliikenteen alalla käytännön todellisuus on aivan muuta kuin viralliset puheet.
Ja vielä yleisemmin voitaisiin vielä sanoa, että liikenteen rationaalinen järjestäminen edellyttäisi itse tuotannon rationaalista järjestämistä, eli järjestelmää, jossa ei pyrittäisi taloudelliseen voittoon hinnalla millä hyvänsä.
Kuitenkaan tällä asialla ei ole mitään tekemistä niiden naurettavien toimien kanssa, joita komissio ehdottaa ja joita mietinnössä esitetään.
Arvoisa puhemies, arvoisa komission varapuheenjohtaja, valmistellessani tätä lyhyttä puhetta katsoin tilastotietoja ja järkytyin suuresti todetessani, että tänään sinä aikana, kun olemme olleet täällä istunnossa, Euroopan unionin teillä on kuollut, ainakin tilastollisesti, yli 55 ihmistä.
Euroopan unioni menettää joka tunti 4 ihmistä.
Liikenneonnettomuudet ovat tavallisin lasten ja nuorten kuolinsyy.
Joka vuosi menetämme ei vähempää eikä enempää kuin yliopiston tai suuren koulun verran nuoria ihmisiä, koska teillämme kuolee joka vuosi 15 000 nuorta.
Lisätkää tähän vielä se, että minulla itselläni on kyseenalainen kunnia olla kotoisin jäsenvaltiosta, jossa kuolemaan johtaneiden onnettomuuksien lukumäärä on Euroopan toiseksi korkein.
Lisäksi Kreikka on valitettavasti Euroopan ainoa valtio, jossa ei viime vuosikymmenen aikana ole huomattu minkäänlaista laskusuuntaa.
Kokonaisia perheitä uhrataan asfalttialttarille.
Arvoisa puhemies, liikenneturvallisuus voi olla ja sen täytyy olla etusijalla sekä koko Euroopassa että jokaisessa valtiossa erikseen. Tästä syystä yhdyn kollega Hedkvist Petersenin ehdotukseen - sallinette minun onnitella häntä mietinnöstä -, että meidän pitää saada aikaan strateginen suunnitelma liikenneturvallisuudesta sekä määritellä joukko tiukkoja mutta numeraalisia tavoitteita.
Tällä tavoin vahvistetaan poliitikkojen kiinnostusta ja tarjotaan tehokas tarkastelupiste.
Hyvät kollegat, myös meillä täällä Brysselissä on valtava vastuu.
On mielestäni kielteistä, että ei ole esimerkiksi jätetty lainsäädäntöehdotusta, jolla säädettäisiin pakollisiksi neljä systeemitestiä, joiden avulla autojen etuosista voidaan tehdä jalankulkijoille turvallisempia, ja huomattakoon vielä, että Euroopan unioni on rahoittanut tätä tutkimusohjelmaa jo kokonaiset 22 vuotta.
Lisäksi tuen lisääminen eurooppalaiselle EuroNCAP-ohjelmalle (European New Car Assessment Programme) turvavyökampanjoiden tukeminen, telematiikkajärjestelmien kehittäminen, moottoripyörien ja autojen ajovalojen määrääminen pakollisiksi päiväajossa sekä muut mietinnön ehdotukset voivat suhteellisen vähäisin kustannuksin suuresti hyödyttää liikenneturvallisuutta ja kansalaisten terveyttä.
Arvoisa puhemies, arvoisa komission jäsen De Palacio, uskon, että teiltä ei jäänyt huomaamatta eräs kohta tiedonannossanne, jossa tehdään läpileikkaus jäsenvaltioiden välisestä huolestuttavasta erosta, joka koskee teiden laatua, niiden turvallisuutta ja uhrien määrää.
Kiusallista on se, että tämä ero heijastaa tasasuhtaisesti Euroopan unionin jäsenvaltioiden välillä olevan erovaisuuden talouskehityksen laadussa ja nopeudessa: yhtäältä on kaikkein varmin maa on Ruotsi, toisaalta epävarmimmat maat ovat Kreikka ja Portugali.
Mitä tämä merkitsee?
Yritän antaa kysymykseeni myönteisen vastauksen: se merkitsee sitä, että turvallisuuteen voidaan investoida ainoastaan, mikäli investoidaan yhteisön toimintaan.
Uskoin, että muutamin oikeutetuin poikkeuksin parlamentti perää nyt komissiolta suurempaa rohkeutta, ja näin ollen kiitän kollegaani hänen mietinnöstään, joka tekee komission tiedonannosta ehdottoman selvän ja hyödyllisemmän.
Suurempi rohkeus otan vapauden puhua perusteellisesti tarkoittaa kahta asiaa: ensiksikin se merkitsee sitoumusta määrittää ehkäisevän politiikan rajat ja säännöt, muutoin toivon, että kollega Jarzembowski ei kanna minulle kaunaa tästä valvominen ei hyödytä.
Mikäli haluamme valvoa nopeusrajoitusta, ero on melko suuri, onko rajoitus 100 vai 200 kilometriä tunnissa.
Sama pätee alkoholiin.
Komission pitäisi mielestämme esittää direktiivi, jossa määrätään, että kaikissa jäsenvaltioissa suurin sallittu alkoholipitoisuus on 0,5 promillea.
Puhun nyt sellaisen maan kansalaisen näkökulmasta, jossa on määrätty korkeampi raja juuri siksi, että haluan poistaa kaikki mahdolliset epäilykset siitä, että haluaisin tukea pelkästään paikallisia viranomaisia nyt käymissämme pohdinnoissa.
Toissijaisuusperiaate sopii kuvaan mielestäni on kuitenkin äärimmäisen naurettavaa ottaa ajokortti pois kaikilta juopuneilta mutta ongelmana on ymmärtää, milloin kuljettajia voidaan tieliikennelakimme mukaan pitää juopuneina.
Arvoisa puhemies, tämä rohkeus on mielestäni kaikkein yksinkertaisin ja tehokkain mutta uskoakseni myös ainoa keino, jonka avulla kykenemme noudattamaan itsellemme asettamaa kunnianhimoista tavoitetta, eli vähentää tulevina vuosina Euroopan unionin teillä syntyvien uhrien määrä 40 prosentilla.
Arvoisa puhemies, sallikaa minun kiittää esittelijää siitä suuresta työstä, jota hän on tehnyt tämän kysymyksen parissa.
Viime vuonna EU:n teillä kuoli 43 000 ihmistä.
Yksi suurimmista syistä siihen oli alkoholin käyttö.
Sitä ei voi koskaan kiistää.
Kuuden vuoden kokemus Euroopan parlamentista on saanut minut kunnioittamaan sitä, että suhtaudumme moniin asioihin hyvin eri tavoin, mutta meidän kaikkien pitäisi olla samaa mieltä siitä, että alkoholi ja autolla ajaminen eivät koskaan kuulu yhteen.
Siitä huolimatta ihmisiä kuolee EU:n teillä päivittäin juuri tämän yhdistelmän vuoksi.
Meillä voi myös olla hyvinkin erilaisia näkemyksiä siitä, pitäisikö EU:ssa vallita yhteiset säännöt vai pitäisikö jokaisen valtion ratkaista itse tämä ongelma.
Sallikaa minun korostaa kahta asiaa sille, joka epäröi tässä asiassa:
Ensimmäinen asia on se, että mikään EU:n valtio ei hyväksyisi sitä, jos lentokapteeni, joka ohjaa 300 matkustajan konetta, merikapteeni, joka vastaa 1000 ihmisen turvallisuudesta, tai veturinkuljettaja juo alkoholia, ennen kuin ottaisi vastuun matkustajistaan.
Miksi samaa vaatimusta ei sitten esitetä niille, jotka ajavat autoa teillämme?
Toisena asiana haluaisin korostaa sitä, että 95 prosenttia kuolemaan johtaneista liikenneonnettomuuksista tapahtuu todellakin tieliikenteessä.
Toivon vain sitä, että suhtautuisimme tähän 95 prosentin muodostamaan ongelmaan yhtä vakavasti kuin siihen viiden prosentin suuruiseen onnettomuuksien määrään, joita muut kuljetusmuodot aiheuttavat.
Juuri sen vuoksi mietintö on mielestäni hyvä lähtökohta, jonka pohjalta jatkaa työtä, ja juuri sen vuoksi aionkin huomenna äänestää sen puolesta.
Arvoisa puhemies, arvoisa komission jäsen, hyvät parlamentin jäsenet, Euroopan teiden turvallisuus on elintärkeä asia, ja luvut puhuvat puolestaan: 42 000 kuollutta joka vuosi ja 1,7 miljoonaa loukkaantunutta.
Jotain on tehtävä.
Meidän on ponnisteltava sen hyväksi, että tiemme muuttuvat turvallisemmiksi.
Niiden perheiden kärsimys, jotka menettävät perheenjäsenen auto-onnettomuudessa, on erittäin suuri.
Yhteiskuntamme muuttuu entistä liikkuvammaksi, ja kannatan myös sitä.
Juuri siksi velvollisuutenamme on paneutua vaaroihin.
Poliitikkojen Euroopan, jäsenvaltioiden ja toimijoiden paikallisella tasolla on kannettava vastuunsa yhteiskuntaa kohtaan ja ponnisteltava tieliikenteen parempien ja asianmukaisempien toimien puolesta.
Ratkaisevaa on liikenneonnettomuuksien analysointi.
Toiminta onnettomuustilastojen yhteydessä on siis onnettomuustietojen keräämistä, arviointia ja tulkintaa.
Liikennetapahtumien systemaattinen tutkimus voi antaa tärkeää tietoa turvallisuuden lisäämisen ja onnettomuuksien estämisen kannalta.
Sekä liikennevälineiden rakenne että teiden suunnittelu ja itse ihmiset ovat heikkoja kohtia.
Heikkoudet on tunnustettava ja yritettävä poistaa mahdollisimman hyvin.
Minusta tämä on erittäin tärkeää.
Pidän liikennekasvatusta oleellisena asiana.
Kansalaisten tietoisuuden lisääminen siitä, mitä vaaroja ja riskejä tieliikenteeseen liittyy, on toimien hyväksymisen edellytys.
Jo lapsille, jotka ovat erityisen vaaralle altis ryhmä tieliikenteessä, on leikinomaisesti opetettava oikeaa käyttäytymistä.
Nuorille on kerrottava vaaroista, joita heihin ja muihin liikenteessä olijoihin kohdistuu heidän saatuaan ajokortin.
Eräs asia on minulle erityisen tärkeä: alkoholin sekä lääkkeiden ja huumeiden käytön vastaiset toimet autoilun yhteydessä.
Kuljettajien alkoholin käytön vastaisia toimia on toteutettu jo useita ja valistusta on annettu runsaasti.
Kuitenkin yhä usein puuttuu tietoisuus siitä, että huumausaineet ja lääkkeet voivat aiheuttaa samankaltaista tajunnan samentumista ja ajokuntoisuuden heikkenemistä.
EU:n liikenneturvallisuutta koskevan ohjelman tärkeimmät painopisteet on määriteltävä selkeästi.
Erityisen tärkeää on, että ongelma-aluetta lähestytään järjestelmällisesti.
Meidän on ehdottomasti vaadittava komission ja jäsenvaltioiden välistä yhteistyötä!
Arvoisa puhemies, arvoisa komission jäsen, lasten ja nuorten, oikeastaan yleensä alle 45-vuotiaiden EU-kansalaisten yleisin kuolinsyy ja vakavien loukkaantumisten syy ovat liikenneonnettomuudet.
Meidän ei tarvitse enää hyväksyä sitä väistämättömänä kohtalona, vaan me voimme ryhtyä vastustamaan sitä.
Sen edellytyksenä on kuitenkin, ettemme usko enää siihen, että liikenneturvallisuus riippuisi ensi sijassa siitä, miten hyvin liikenteessä olijat käyttäytyvät tai malttavat mielensä.
EY:n perustamissopimuksen 41 ja 94 artikla antavat meille selkeän velvoitteen lisäksi useiden parlamentin jäsenten epäilyksen alaiseksi asettaman oikeusperustan moniin tehokkaisiin liikenneturvallisuutta parantaviin toimiin.
Meidän on suotava näille ongelmille lopultakin riittävä poliittinen paino.
On tuskin yhtäkään politiikan aluetta, josta EU, jäsenvaltiot, alueelliset ja paikalliset viranomaiset sekä asiaankuuluvat järjestöt olisivat yhdessä vastuussa.
Toissijaisuus on tässä siis erityisen tärkeää.
Juuri siksi meidän ei pitäisi väheksyä EU:n toimien lisäarvoa jäsenvaltioiden ponnistelujen rinnalla.
Liikenneonnettomuuksien aiheuttamia taloudellisia kustannuksia koskevat laskelmat osoittavat, että ne ovat huomattavasti suuremmat kuin liikenneonnettomuuksien ehkäisystä syntyvät kustannukset.
Siksi määrärahojen lisäämispyyntö on oikeutettu säästäväisen taloudenpidonkin aikana.
Älkäämme antako kuitenkaan pettää itseämme.
Aina ei kuitenkaan päde: mitä suuremmat määrärahat, sitä parempi turvallisuustaso voidaan saavuttaa.
Lisäarvon voivat todistaa tiedotuskampanjat EU:n jäsenvaltioiden parhaista käytännöistä, sitovat toimet alkoholin, huumausaineiden ja lääkkeiden käytön kaltaisten onnettomuuksien syiden vähentämiseksi sekä autoteollisuuden luovuutta edistävä direktiivi, jonka on tarkoitus lisätä turvatestejä ja edistää uusien ajoneuvojen arviointiin tarkoitettua EuroNCAP-ohjelmaa.
Onnittelen esittelijää, jäsen Hedkvist Peterseniä, hänen erinomaisesta mietinnöstään ja suosittelen sen hyväksymistä.
Arvoisa puhemies, arvoisa komission jäsen, on kiinnostavaa kuunnella keskustelua ja jatkaa tieliikenneturvallisuuteen liittyvää työtä parlamentissa tämän keskustelun jälkeen ja huomisen päätöksen jälkeen.
Huomaan, että useimpien poliittisten ryhmien mielestä Euroopan tason säännöt ovat paremmat kuin se, että kullakin jäsenvaltiolla olisi omat sääntönsä, kun kyse on alkoholipitoisuudesta, sillä meillä on yksinomainen toimivalta, jota voimme hyödyntää perustamissopimuksen mukaan.
Olen jäsen Stenmarckin kanssa samaa mieltä, kun hän sanoo - ja tämä käy ilmi edellisestä keskustelusta -, että emme koskaan tyytyisi alempaan turvallisuustasoon kuin siihen, jonka voimme saavuttaa.
Hyväksymme sen kuitenkin tieliikenteessä, sitä vastoin emme tietenkään hyväksy sitä lentoliikenteessä.
Mielestäni tällaiset Euroopan tason säännöt ovat tärkeitä, kun on kyse alkoholista.
Jäsen Jarzembowskilla oli kiinnostavia näkemyksiä, mutta toisin kuin jäsen Jarzembowski olen sitä mieltä, että meidän on käytettävä niin direktiivien laatimismahdollisuutta, poliisivalvontaa kuin muitakin mahdollisuuksia.
Meidän on käytettävä kaikkia mahdollisuuksia, ja niin aiomme tehdä.
Emme ole vastustaneet direktiiviä aikaisemminkaan.
Nyt voimme tehdä poliittisen aloitteen, ja tehkäämme se!
Jäsen Bautista, olen sitä mieltä siitä, mitä vihreiden ryhmä otti esiin vaarapaikoista, että on tärkeää valvoa tapahtumia.
Olisi kiinnostavaa nähdä kertomus siitä, miltä unionin tilanne vaikuttaa.
Olen erittäin tietoinen siitä, että tämä on tärkeä kysymys pyöräilijöiden ja moottoripyöräilijöiden kannalta.
Lopuksi kyse on koulutuksesta ja lasten tilanteesta.
Kuten jäsen Schierhuber sanoi, tarvitsemme liikennekasvatusta.
Meidän on käytettävä tätä mahdollisuutta muiden kansallisten, paikallisten, alueellisten ja Euroopan tason toimien lisäksi.
Meidän on yhdessä ryhdyttävä voimakkaisiin tekoihin.
Arvoisa puhemies, ensinnäkin haluan onnitella esittelijä Hedkvist Peterseniä vilpittömästi siitä täydellisestä päätöslauselmaehdotuksesta, jonka hän on laatinut liikenneturvallisuudesta, ja siitä, että hän on tuonut esiin sen Euroopan parlamentin pyrkimyksen ja tänään olemme saaneet kuulla sen parlamentin jäsenten puheenvuoroissa , joka koskee liikenneonnettomuuksien vitsausta torjuvan kunnianhimoisen politiikan luomista.
Haluaisin myös kiittää kaikkia puheenvuoronsa pitäneitä parlamentin jäseniä, jotka kertoivat meille mielipiteistään ja jotka ovat rikastuttaneet tätä keskustelua.
Vastauksena Euroopan parlamentin pyyntöön muistuttaisin teille, että komissio esitteli viime maaliskuussa liikenneturvallisuutta koskevan tiedonannon, jossa lueteltiin useita käytännön toimia, jotka olisi pantava täytäntöön seuraavien vuosien aikana, eli käytännössä niiden kahden viimeisen vuoden aikana, jolloin liikenneturvallisuutta koskevaa toista toimintaohjelmaa toteutetaan.
Haluaisin tähdentää, että yleisesti ottaen olen aivan samaa mieltä siitä, mitä mietinnössä sanotaan, ja myös siitä, mitä sitä täydentävässä päätöslauselmassa sanotaan käynnissä olevasta toimintaohjelmasta, jonka toteutus saadaan pian päätökseen, sekä tulevasta liikenneturvallisuusohjelmasta, jonka komissio aikoo esitellä lähikuukausina.
Toivoisin myös, että Euroopan unionilla olisi tehokas ja kestävä politiikka, jolla voidaan vähentää onnettomuuksien määrää, joka on aivan liian korkealla tasolla.
Ensimmäisessä vaiheessa on pantava täytäntöön loput tällä hetkellä käynnissä olevassa liikenneturvallisuusohjelmassa asetetuista ensisijaisista toimista ja on erityisesti ehdotettava, että velvoitetta nopeusrajoittimien asentamisesta sovelletaan useimpien kuorma-autojen kohdalla; käytännössä tämä tarkoittaa sitä, että alennetaan sitä tonnirajaa, jonka ylittyessä vaaditaan tällaisia toimia.
Samoin on edistettävä tietovaihtoa, joka koskee mustia tieosuuksia ja tekniikoita niiden vähentämiseksi, ja yleisesti ottaen on nostettava liikenneinfrastruktuurien turvallisuutta ja ryhdyttävä toimiin ajoneuvojen etuosan parantamiseksi tieverkon haavoittuviin tienkäyttäjiin törmäämisen varalta.
Ja teiden kehittämiseksi olisi suunniteltava eri tavoin nykyiset suojakaiteet, jotka ovat erittäin vaarallisia pyöräilijöiden ja moottoripyöräilijöiden kannalta.
Toisessa vaiheessa on omaksuttava järjestelmällisempi lähestymistapa tulevaa toimintaohjelmaa silmällä pitäen ja sovittava sitä varten Euroopan laajuisista lukumääräisistä tavoitteista, jotka laaditaan yhteistyössä jäsenvaltioiden kanssa, jotta parannetaan tehokkuutta ja täydentävyyttä Brysselissä käyttöön otettavien ja kansallisesti sovittujen toimien välillä.
Koska on selvää, että käytännön tavoitteiden asettaminen olemme nähneet sen niissä maissa, joissa ne on asetettu on kannustavaa ja se toimii psykologisesti kimmokkeena viranomaisille ja johtaa parempaan valvontaan ja siten onnettomuuksien määrän vähentymiseen.
Kuitenkaan en tässä tilanteessa pyri ottamaan esiin niitä seikkoja, joista olemme samaa mieltä tiedätte ne tiedonannon pohjalta vaan haluaisin käsitellä hieman laajemmin niitä syitä, joiden vuoksi olemme kahdesta seikasta eri mieltä.
Ensimmäinen koskee veren alkoholipitoisuutta.
Arvoisat parlamentin jäsenet, olette todellakin aivan oikeassa.
Eilen tai toissapäivänä komissiossa saatiin päätökseen käyttöönottoa ajatellen se kirjallinen menettely, joka koski suositusta veren alkoholipitoisuuden enimmäisrajan asettamisesta 0,5:een.
Päivämäärä on puhdas sattuma.
Asia oli maaliskuun tiedonannossa.
Älkää hyvät parlamentin jäsenet ajatelko, että kyseessä olisi jonkun harrastama vehkeily.
Luulin, että se olisi saatu aikaisemmin.
Olen pahoillani asiasta.
Älkää missään nimessä kuvitelko, että päivämäärä olisi valittu tämän keskustelun nojalla.
Kuitenkin haluaisin selvittää teille, miksi direktiiviehdotusta ei harkita.
Näin ei tehdä kahdesta perimmäisestä syystä.
Ensinnäkin minun on sanottava, että Isossa-Britanniassa, joka on yksi niistä maista, joissa veren sallittu alkoholimäärä ylittää suosittelemamme raja-arvon 0,5 minkä jäsen Watts äsken mainitsi tapahtuu toiseksi vähiten onnettomuuksia Euroopan unionissa Ruotsin jälkeen.
Jos Isossa-Britanniassa enimmäisrajana olisi 0,8:n sijasta 0,2, ehkäpä se olisi toisen sijan sijasta ensimmäisellä sijalla tai siellä olisi vielä paljon vähemmän onnettomuuksia.
En tiedä.
Haluan siis sanoa, että objektiivinen tosiasia on, että 0,8 enimmäisrajoineen Iso-Britannia on maa, jossa sattuu toiseksi vähiten onnettomuuksia unionissa.
En suosittele rajaksi 0,8:aa vaan 0,5:tä, mutta tarkoitan, ettei riitä, että suositellaan tietyn alkoholin enimmäismäärän noudattamista tai että siihen velvoitetaan, jos kansalliset viranomaiset eivät sen jälkeen käytännössä valvo tätä veren alkoholipitoisuutta asianmukaisesti.
Haluaisin kertoa arvoisille parlamentin jäsenille, että jos jotkin jäsenvaltiot eivät tällä hetkellä valvo veren alkoholipitoisuutta, miksi laskisimme sen alle 0,5:een, epäilen vahvasti, ettemme saavuttaisi näin parempia tuloksia.
Tarvitaan sen sijaan viranomaisten taholta parempaa valvontaa.
Toiseksi sanoisin, että on tapoja, tottumuksia ja syitä, joiden vuoksi ajattelisin, että tämä on klassinen toissijaisuuden piiriin jätettävä asia, ja tästä syystä annamme ainoastaan suosituksen 0,5:n enimmäisrajasta.
Ymmärrän, että olette eri mieltä olen jo huomannut sen , mutta ilman muuta tosiasia on myös se, että neuvostossa ei ole toistaiseksi ollut riittävää enemmistöä, jotta tällaista aloitetta olisi voitu viedä eteenpäin.
Jos kaikki jäsenvaltiot ovat yhtäkkiä yksimielisiä, heidän on helppoa ryhtyä toimiin, mm. rajan asettamiseksi kussakin maassa 0,5:een.
Älkää väittäkö minulle, että Yhdistyneessä kuningaskunnassa vaaditaan unionin direktiiviä, jotta voidaan ratkaista jokin Ison-Britannian ongelma, sillä en voi ymmärtää tällaista.
Asettakoot vain Isossa-Britanniassa rajaksi 0,5.
Miksi meidän olisi velvoitettava heidät siihen?
Jos Yhdistynyt kuningaskunta haluaa tehdä niin, meillä on sitä varten jo suositus ja mukautukoon se siihen.
Autojen etuosista sanottakoon, että kuulin selvästi jäsen Wattsin esittämän arvostelun: komissio puhuu mieluummin kuin toimii.
En voi hyväksyä tällaista arvostelua.
Komissio haluaa toimia tehokkaammin, ja toisinaan se, että lykätään muutamalla kuukaudella jotakin aloitetta, voi olla todellisilla vaikutuksilla mitattuna paljon nopeampi menetelmä toteutumisen kannalta.
Ja olemme antaneet autoteollisuudelle kuusi kuukautta aikaa päästä sopimukseen.
Arvoisa jäsen, määräaika ei ole 2002 vaan kesäkuu 2001.
Ja tässä mielessä haluaisin sanoa teille, että tämä aloite ei riipu ainoastaan minusta vaan myös teollisuusasioista vastaavasta komission jäsen Liikasesta, ja tästä olemme yhtä mieltä.
Tällä haluan sanoa, ettemme ole missään nimessä hylänneet säädöksen asettamista sellaisista autojen etuosista, joiden avulla voidaan ottaa paremmin huomioon onnettomuuksiin joutuvat henkilöt, ilman suojaa olevat ihmiskehot, vaan että yksinkertaisesti pyrimme olemaan vielä tehokkaampia ja saavuttamaan autonvalmistajien tuen.
Mitä tulee tulevaan toimintaohjelmaan kaudelle 2002-2010, suhtaudumme ensi kädessä avoimesti kaikkiin päätöslauselmaehdotuksessa esitettyihin ajatuksiin.
Arvoisa parlamentin jäsen, olen jopa valmis harkitsemaan uudelleen 0,5:n enimmäisrajaa.
Haluan sanoa teille, etten aio tässä asiassa olla ehdoton.
Mielestäni tämä ei ole suurin ongelma.
Valvonta on paljon tärkeämpää.
Joka tapauksessa voin luottaa yhteistyöhönne, apuunne ja tukeenne, ja onnittelen vielä kerran esittelijää.
Arvoisa puhemies, nimeni mainittiin.
On tärkeää saada kirjatuksi selvennys Ison-Britannian tilanteeseen, Ison-Britannian hallituksen kantaan veren alkoholipitoisuudesta.
Energian ja liikenteen pääosastolla on varmasti jäljennös Ison-Britannian tieturvallisuusstrategiasta, joka julkaistiin maaliskuussa 2000.
Siinä tehdään erittäin selväksi, että uusi hallitus on sitoutunut ratkaisuun, Euroopan tasolla, eurooppalaisessa yhteydessä.
Uskon, että saatte nyt paljon myönteisemmän vastauksen direktiiviehdotukselle kuin saitte ehkä edellisen hallituksen aikana.
Arvoisa puhemies, työjärjestyspuheenvuoro.
Mikäli ymmärsin kollegani puheen oikein, niin suositus riittää siihen, että Ison-Britannian hallitus alentaa veren alkoholipitoisuuden enimmäisrajaa.
Julistan keskustelun päättyneeksi.
Äänestys toimitetaan huomenna klo 12.00.
Intermodaalisuus ja intermodaaliset tavarakuljetukset
Esityslistalla on seuraavana Poli Bortonen laatima aluepolitiikka-, liikenne- ja matkailuvaliokunnan mietintö (A5-0358/2000) komission tiedonannosta Euroopan parlamentille, neuvostolle ja talous- ja sosiaalikomitealle: Kertomus intermodaalisuutta ja intermodaalisia tavarakuljetuksia Euroopan unionissa koskevaan tiedonantoon liittyvän toimintaohjelman toteuttamisessa saavutetusta edistyksestä.
. (IT) Arvoisa puhemies, arvoisa komission jäsen, jätän huomiotta intermodaalisuuden määritelmän, ja pidän kiistämättömänä määritelmää, jonka komissio itse päätti menneisyydessä antaa.
Koska toimet ovat yhä pakottavampia, mielestäni nykyään pitäisi kartoittaa intermodaalisuutta tukevia toimia, mikä on lukuisten eri vaatimusten mukaista: liikennettä pitää järkeistää, tavaroiden kuljetusaikoja pitää optimoida; lisäksi on taloudellisia ja ympäristöön liittyviä vaatimuksia, koska intermodaalisuus on avainasemassa kestävässä liikenteessä.
Intermodaalisuuteen liittyy nykytilanteessa heikkouksia, jotka johtuvat eri kuljetusmuotojen integroinnin puutteesta ja joillekin kuljetusmuodoille tyypillisestä tehottomuudesta.
Intermodaalisuuden kehittämisen kannalta ensisijaisen tärkeää on tarjolla olevien rautatiekuljetuspalvelujen tehokkuus. Nämä palvelut ovat monissa jäsenvaltioissa heikkotasoisia huonon laadun, tehokkuuden ja kustannus-hyöty-suhteen vuoksi.
Lisäksi, kuten komissio useaan otteeseen on todennut, infrastruktuuri kehittyy pääasiassa yhdellä kuljetusmuodolla tapahtuvien kuljetusten perusteella, kun taas intermodaaliset kuljetukset edellyttävät verkkomuotoista lähestymistapaa, joka perustuu eri muotojen toisiaan täydentävyyteen ja yhteenkytkettävyyteen.
Vielä ei myöskään ole luotu avoimia intermodaalisia tietojärjestelmiä, joilla voitaisiin hallinnoida tehokkaasti intermodaalisia kuljetuksia ja verkkopalveluja ja taata reaaliaikainen, rationaalinen ja jatkuva tieto- ja viestintävirta.
Intermodaalisiin tavarakuljetuksiin liittyvien kitkakustannusten tarkka analyysi paljastaa, että suurimmat heikkoudet perinteisiin yhdellä kuljetusmuodolla tapahtuviin kuljetuksiin verrattuna ovat korkeat hinnat, hitaammat toimitusajat, heikompi laatu, rahdin suurempi vahinkoriski, kuljetettavien tavaratyyppien rajoitukset ja monimutkaisemmat hallintomenettelyt.
Nämä kustannukset johtuvat ennen kaikkea johdonmukaisten järjestelmäverkkojen puutteesta ja siitä, ettei niitä voi kytkeä yhteen, mikä aiheuttaa tehokkuuden puutetta ja siirtokustannusten lisääntymistä.
Lisäksi eri kuljetusmuotojen tuotto ja palvelun laatu on erilainen, ja ne sopivat huonosti yhteen asiakastyytyväisyyden ja reaaliaikaisen tavaroiden siirron kanssa.
Tämä johtuu siitä, ettei intermodaalisen ketjun osapuolilla ole kattavia sähköisiä viestintäjärjestelmiä eikä intermodaalisuuteen perustuvia tavaroiden tunnistus- ja tietojärjestelmiä.
Lopuksi, koko järjestelmässä on pullonkauloja, jotka johtuvat siitä, että eri kuljetusmuotojen kuljetusaikoja ja aikatauluja ei ole yhdenmukaistettu. Tästä aiheutuu epäjohdonmukaisuutta tavaroiden kuljetusketjua koskevien tarpeiden ja prosessiin palkatun työvoiman toiminnallisten edellytysten välillä.
Esimerkiksi kuljettajien ja muiden työntekijöiden työaikoja ei ole sovitettu yhteen intermodaalisten kuljetusten kanssa. Terminaalit eivät aina voi mukauttaa aukioloaikojaan junien ja laivojen ympärivuorokautisiin tarpeisiin.
On selvää, että intermodaalisten kuljetusten puitteet Euroopassa vaihtelevat, koske eri jäsenvaltioiden tilanteet voivat olla täysin erilaisia, Tämän vuoksi on asetettava etusijalle näiden eri olojen seuranta intermodaalisuutta käsittelevän työryhmän johdolla, siten että voidaan yksilöidä erityiset toimintatavat yksittäisten jäsenvaltioiden painopistealueiden mukaan.
Tavoitteet, joihin EU aikoo pyrkiä intermodaalisten kuljetusten kehittämiseksi, juontavat juurensa tarpeesta luoda eri kuljetusmuotojen integroitu järjestelmä, joka tarjoaa asiakkaalle ovelta ovelle -palveluja, jossa käytetään liikennejärjestelmää tehokkaalla ja kustannuksia vastaavalla tavalla ja joka edistää liikenteenharjoittajien välistä kilpailua.
Kertomuksessaan intermodaalisuutta ja intermodaalisia tavarakuljetuksia Euroopan unionissa koskevaan tiedonantoon liittyvän toimintaohjelman toteuttamisessa saavutetusta edistyksestä komissio korosti tavoitteita, joihin intermodaalisten kuljetusten alalla pyritään, ja jakoi ne ensisijaisiin toiminta-alueisiin, niin sanottuihin "avaintoimintoihin". Ensimmäinen avaintoiminta koskee integroitua infrastruktuuria ja kuljetusvälineitä; toinen toiminta koskee yhteentoimivia ja yhteenkytkettäviä toimintoja; kolmas toiminta on kuljetusmuodoista riippumattomat palvelut ja säännökset.
Tavoitteena on sellaisen tietojärjestelmän luominen, joka mahdollistaa kuljetusten reaaliaikaisen hallinnoinnin ja sähköisen kaupankäynnin seuraavin keinoin: intermodaalisten reaaliaikaisten sähköisten tieto- ja tapahtumankäsittelyjärjestelmien kehittäminen; viestintästandardien, menettelyjen ja kuljetusasiakirjojen yhdenmukaistaminen sähköisen tiedonsiirron (EDI) avulla; vastuujärjestelmän yhdenmukaistaminen siten, että loppukäyttäjälle tarjotaan selkeät vastuuta koskevat ehdot ja menettelytavat, joita noudatetaan silloin, kun rahti tai sen osa vahingoittuu tai katoaa kuljetuksen aikana; tietoyhteiskunnan teknologian kehittäminen intermodaalisten kuljetusten edistämiseksi luomalla avoin rakenne, jonka avulla voitaisiin järjestää intermodaalisten kuljetusten seuranta ja jäljittäminen; paperiton kuljetus yhdenmukaistamalla asiakirjavaatimukset ja luomalla yksi sähköinen tietoikkuna.
Komissio on lisäksi ehdottanut monialaisia toimia tutkimusta ja teknologista kehittämistä koskevien kohdennettujen hankkeiden kautta, jotta niillä saataisiin aikaan uusia innovaatioita, jotka liittyvät uuden teknologian käyttöön, innovatiivisten palvelujen kehittämiseen ja tuottavuuden parantamiseen.
On selvää, että intermodaalisuudesta puhuminen edellyttää, että yrityskulttuurissa tapahtuu samanaikaisesti voimakkaita kulttuurillisia muutoksia.
Markkinoiden globalisoituminen ja vapauttaminen merkitsevät jo nyt rahdin ja tavaroiden siirtämiseen liittyvän kysynnän huomattavaa kasvua.
Korkeat kasvuprosentit ajavat kohti kilpailua, jossa painotetaan yhä enemmän kuljetettavien tavaroiden määrää, minkä seurauksena alan työntekijöiden yhteenliittymisprosessi on väistämätön.
Lopuksi haluaisin kiittää kollegoita, jotka ovat aktiivisesti osallistuneet tähän työhön edistääkseen sellaisen päätöslauselman laatimista, joka pääosin saa osakseen kannatusta.
Haluan myös etukäteen kertoa, että niistä tarkistuksista itse asiassa niitä oli vähän joita on esitetty, voin sanoa olevani pääosin samaa mieltä, lukuun ottamatta tarkistusta 3, josta olen hieman epävarma siinä käsiteltyjen valtiontukien vuoksi.
Arvoisa puhemies, intermodaalisuus on vielä aivan alkuvaiheessa.
Vasta alle kahdeksan prosenttia tavaroista kuljetetaan useampaa kuljetusmuotoa käyttäen.
Tavarakuljetusten keskimääräinen pituus on kuitenkin kasvanut jo vuodesta 1970 lähtien, mikä on edullista, jos halutaan käyttää useampia kuljetusmuotoja.
Myös kuljetettavien tavaroiden määrä kasvaa kuljetuskapasiteetin yli, arviolta 70 prosenttia kymmenenä seuraavana vuonna.
On oikeastaan aika ihmeellistä, että intermodaaliset kuljetukset eivät ole lyöneet itseään läpi.
Ehkä liikenteenharjoittajiin ja rahtaajiin ei ole kohdistettu tarpeeksi suurta painostusta tämän läpimurron aikaansaamiseksi.
Siinä tapauksessa kyseinen ala tarvitsee pari varoituksen sanaa.
Ensinnäkään tieverkko ei suoriudu 70 prosentin kasvusta, ei sen enempää kaupunki- ja aluekuljetuksissa kuin pitkän matkan kuljetuksissa.
Kaiken laskeminen maantiekuljetusten varaan onkin nähtävä ylpeyden syntinä, jota pidettiin aiemmin kuolemansyntinä.
Toiseksi, ympäristönäkökulmista tulee kymmenenä seuraavana vuonna yhä tärkeämpiä.
Euroopan tietyillä alueilla suhtaudutaan yhä kielteisemmin niiden läpi ajaviin rekkoihin.
Kansalaiset alkavat vastustaa yhä kiivaammin tavarakuljetusten aiheuttamia häiriöitä omassa elinympäristössään.
Huomasimme sen jo siitä, että direktiivi viikonloppuajokieltojen yhdenmukaistamisesta epäonnistui.
Kyse ei siis ole siitä, että meidän pitäisi valita intermodaalisuus.
Meillä ei nimittäin ole valinnanvaraa.
Ja jos sitä pidetään lähtökohtana, niin asiat edistyvät ihan liian hitaasti.
Tietysti alojen pitää nähdä enemmän vaivaa ja olla vähän innovatiivisempia, mutta myös viranomaisten pitää kääriä hihat ylös ja esimerkiksi yksinkertaistaa hallinnollisia menettelyjä.
Euroopan laajuinen vesiverkko pitää asettaa etusijalle ja toteuttaa nopeasti.
Kaikki puhuvat junasta, vaikka vesistö on se, missä todella on vielä tilaa. Kuitenkaan en näe siitä enää minkäänlaista mainintaa Euroopan unionin tai jäsenvaltioiden listaamissa ensisijaisissa tavoitteissa.
Jäsenvaltioiden toimia ei koordinoi kukaan, vaikka se on yksi Euroopan komission keskeisistä tehtävistä.
Se on valitettavaa, sillä Euroopan pohjois- ja koillisosissa tiekuljetusten yhdistäminen sisävesikuljetuksiin voisi merkitä selvää muutosta parempaan.
Mutta sitä ennen on poistettava vielä suuri joukko lainsäädännöllisiä, teknisiä ja käytännöllisiä esteitä.
Sama koskee muuten vanhaa rannikkoliikennettä, joka suostui pitkän aikaa syrjäytettyyn asemaan, mutta joka nyt uudella lähimerenkulku-nimellä varustettuna palaa takaisin raudanlujana - ainakin, jos kaikki osapuolet tekevät keskenään yhteistyötä.
Jos arvioimme edistystä, jota on saavutettu vuoden 1997 erinomaisen toimintaohjelman jälkeen, niin näemme joitakin myönteisiä seikkoja, kuten kuljetusten intermodaalisuutta koskevan työryhmän perustamisen.
Positiivisen sysäyksen antaa myös PACT-ohjelman eli yhdistettyjen kuljetusten kokeiluhankkeiden pidentäminen.
Unioni laajenee pian monella uudella maalla, ja sen takia liittymisneuvotteluissa pitää jo nyt ottaa huomioon tuleva tilanne.
Intermodaaliset kuljetukset ovat kuitenkin ikävä kyllä vielä liian kalliita.
Se johtuu puutteellisesta infrastruktuurista, hallinnoinnin ja tiedottamisen tehottomuudesta ja innovatiivisuuden vähäisyydestä.
Meillä ei kuitenkaan ole mitään muuta vaihtoehtoa kuin kehittää Euroopan laajuinen liikenneverkko, joka on tarkoitettu multimodaaliseksi infrastruktuuriverkoksi. Sen saavuttamiseksi yrityselämän ja viranomaisten pitää tehdä kaikilla tasoilla yhteistyötä.
Arvoisa puhemies, arvoisa komission jäsen, hyvät kollegat, yhdistelmäliikenteelle ei anneta vielä liikennepolitiikassa sille kuuluvaa arvoa.
Intermodaalinen liikenne hoitaa tällä hetkellä vain 8 prosenttia Euroopan tavaraliikenteestä, kuten kollegani juuri kertoi.
Siksi siihen ei suhtauduta vielä riittävän vakavasti.
Intermodaalinen liikenne kuvastaa kuitenkin samanaikaisesti Euroopan yhdentymisstrategiaa ja on sen koetinkivi, ja siinä ei haluta yhdistää pelkästään jäsenvaltioiden liikennemarkkinoita vaan myös erilaiset liikennemuodot.
Toteuttamisensa loppuvaiheissa olevan vapauttamisstrategian ja aloitetun yhdenmukaistamisen jälkeen sisämarkkinat tarvitsevat tätä yhdentymisstrategiaa tulevaisuutensa tähden.
Siksi intermodaalisen liikenteen toimintaohjelman toteuttamista koskeva tilannetiedote kertoo myös Euroopan unionin liikennepolitiikan edistymisestä.
Komission tilannetiedotteessa ja mietinnössä otetaan esiin useita ongelmakohtia, jopa kaikki tärkeät ongelmakohdat. Euroopan laajuisten verkkojen uudistaminen todella intermodaaliseksi verkoksi, logistisen lisäarvon luomiseen tähtäävät toimet, yhdenmukaistaminen, jota tarvitaan vielä kuljetusyksiköissä ja muissa, todella intermodaalinen tieto, standardoidut ilmoitukset ja asiakirjat, intermodaaliliikenteen vahinkovastuumääräysten edistäminen ja paljon muuta.
Tiedämme kaikki, että siihen tarvitaan useita hallinnollisia toimia, jotta intermodaaliliikenne todella kehittyy.
Koska ympäristö on niin monimuotoinen ja koska intermodaaliliikenteen kehitys ei vielä pitkään aikaan etene itsestään, tarvitsemme useita onnistuneita esittelyhankkeita.
Siksi toivon, että saamme uuden hyvin varustetun PACT-ohjelman (yhdistelmäkuljetuksen kokeiluhankkeen), jota ehdokasvaltiotkin voivat hyödyntää, sillä siellä ratkeaa moni tulevaisuutemme kannalta tärkeä asia.
Siellä ei ole vielä lähdetty aivan väärään suuntaan.
Toivon myös, että intermodaaliliikenne sisällytetään sopivasti tutkimuksen kuudenteen puiteohjelmaan.
Meistä pilottihankkeita pitäisi tulevaisuudessa käyttää enemmän strategisesti eli olemassa olevien intermodaalisten osaverkkojen verkottamiseen.
Toinen näkökohta, jota ei ole vielä juurikaan käsitelty: kenties voitaisiin tutkia edellytyksiä muodostaa uusia eurooppalaisia intermodaalialan toimijoita.
Tältä alalta puuttuu nimittäin vielä todellisia toimijoita.
Kansainvälinen yrityshän voisi kenties esimerkiksi hoitaa kaikkien liikennemuotojen Alppien läpikulkuliikenteen, ainakin teoreettisesti.
Kannatamme tietysti myös Euroopan johtavaa tutkimuskeskusta, joka mainittiin nyt useasti, ja toivomme, että se toteutuu pian.
Arvoisa puhemies, arvoisa komission jäsen, haluan kiittää mietinnön esittelijää hyvästä työstä.
Ryhmämme tukee mietinnön hyväksymistä tarkistuksineen.
Tällä hetkellä intermodaalisuus on kallista kitkakustannusten, tehottomuuden, infrastruktuurin puutteiden sekä osittain myös maantiekuljetusten suosimisen vuoksi.
Mietinnössä ja myös komission tiedonannossa esitetään monia kannatettavia toimia, joilla intermodaalisten kuljetusten määrää voidaan lisätä.
Uutta teknologiaa on hyödynnettävä tehokkaasti muun muassa sähköisen kaupankäynnin lisääntyessä, niin että eri tilanteisiin saadaan sopivin reitti ja palvelut.
Haluan korostaa myös sitä, että tämä kuljetusmuoto on tehokkain pitkien matkojen kuljetusjärjestelmä.
Etusija kuljetusten kehittämisessä on annettava syrjäisille alueille ja seuduille, joilla on vakavia puutteita Euroopan laajuisten verkkojen alalla.
Ruuhka-aluilla keruu- ja jakelujärjestelmien kehittäminen on keskeisessä asemassa.
Arvoisa puhemies, arvoisa komission jäsen, aivan ensimmäiseksi haluan kiittää sekä komissiota että esittelijäämme heidän tämän asian parissa tekemästään työstä.
Olemme puhuneet tästä asiasta jo paljon. Sen takia haluan ilmaista itseäni lyhyesti.
Olemme nähneet, että viime vuosina on tapahtunut siirtymistä toisiin liikennemuotoihin, mutta toistaiseksi se on ollut hyvin vähäistä.
Haluamme edistää tätä siirtymistä voimakkaasti.
Sikäli on tärkeää, että kuljetusmuodot itse, ja erityisesti raide-, sisävesi- ja rannikkoliikenne, kehittyvät parhaillaan voimakkaasti. Tärkeää on myös se, että niille on järjestetty poliittisella tasolla vapauksia, kuten vapauttaminen, yhteentoimivuus ja jotkin muut asiat, joiden avulla kuljetusala voi hyödyntää sille tarjoutuvia mahdollisuuksia.
Haluaisimme parantaa erityisesti pk-yritysten mahdollisuuksia, mutta ne tarvitsevat joskus tukea näiden mahdollisuuksien toteuttamista varten.
Juuri sen takia olemme jättäneet tarkistusehdotuksen julkisen tuen tarjoamisesta pk-yrityksille, myös ympäristötarkoituksiin.
En muuten ole samaa mieltä Galileo-projektin hyödyllisyydestä tässä asiassa, mutta puhumme siitä toisen kerran.
Haluan muistuttaa, että kuljetusten määrän huolestuttava kasvu, joka johtuu osittain myös sähköisestä kaupankäynnistä, johtaa ikävä kyllä siihen, että intermodaaliset kuljetukset ovat tällä hetkellä vain pisara kuumalla liedellä. Niiden edistäminen on kuitenkin meidän ainoa vaihtoehtomme.
Arvoisa puhemies, arvoisa komission jäsen, hyvät kollegat, liikenneturvallisuus, intermodaalisuus, liikenneinfrastruktuurien kustannukset: tarkastelen näitä tämänpäiväisen esityslistan peräkkäin olevia aiheita sellaisen ihmisen näkökulmasta, joka on tekemisissä vuoriin, erityisesti Alppeihin liittyvien ongelmien kanssa.
Liikenneturvallisuus palauttaa valitettavasti mieliin Mont Blancin tunnelissa tapahtuneen onnettomuuden, joka on esimerkki sellaisen eurooppalaisen koordinoinnin tarpeesta, joka takaa sekä käytössä että rakenteilla olevien tunneleiden turvallisuuden.
Sitten on aihe, joka koskee intermodaalisuutta Alppialueella, missä huolimatta Sveitsin päätöksestä tehdä huomattavia investointeja rautateihin uusien liikenneväylien ja uusien rautatietunneleiden rakentamisessa esiintyy pahoja viiveitä, ja nämä ovat tunneleita, joista on jo esitetty määräykset yhteisön asiakirjoissa, kuten Torino-Lyon-Brennero, tai joista vielä keskustellaan, kuten Aosta-Martigny.
On selvää, että jos tiekustannuksia koskeva aihe palauttaa mieliin osuvat sanonnat "käyttäjä maksaa" tai "saastuttaja maksaa", Alppialueen liikennettä varten tarvitaan tulevaisuudessa jopa vähemmän TIR-kuljetuksia ja enemmän junakuljetuksia.
Lyhyen ajan kuluessa liikkeessä olevien rekka-autojen varalle tarvitaan tiukkoja kiintiöitä, ja samoin pitää toimia Mont Blancin tunnelin kohdalla sen jälkeen, kun se on avattu tämän vuoden lopussa.
. (ES) Arvoisa puhemies, arvoisat parlamentin jäsenet, ensinnäkin haluan ilmaista kiitokseni esittelijä Poli Bortonelle tästä kunnianhimoisesta ja rakentavasta mietinnöstä sekä lisäksi hänen puheenvuorostaan, jolla hän tuki suuresti komission toimintaa tällä alalla.
Haluaisin myös kiittää osallistumisesta kaikkia niitä parlamentin jäseniä, jotka ovat keskustelun aikana tänään puhuneet.
Komissio on samaa mieltä siitä, että tehokas intermodaalisten tavarakuljetusten järjestelmä on avainasemassa unionissa ja jäsenyyttä hakevissa maissa, ja tietenkin se on olennaista, jos haluamme taata liikkuvuuden seuraavina vuosina.
Mielestäni tästä riippuvat laajentuneiden yhtenäismarkkinoiden tehokkuus, teollisuutemme kilpailukyky ja unionin kestävä kehitys.
Komissio arvioi intermodaalisia liikenneinfrastruktuureja Keski- ja Itä-Euroopan maissa, jotta se voi siten edistää Euroopan laajuisen liikenneverkon suuntaviivojen tarkistamista.
Strasbourgissa sijaitseva intermodaalisen liikenteen tietokeskus aloittaa toimintansa tänä vuonna ja kerää intermodaalisen alan tarvitsemaa tietoa, jota voidaan käyttää uusien politiikkojen kehittämiseen.
Komission aikomuksena on tukea edelleen intermodaalista liikennettä tutkimuksen ja teknologisen kehittämisen puiteohjelmassa tehtävän tutkimuksen avulla ja myös jatkamalla ja laajentamalla yhdistettyjä kuljetuksia koskevia pilottihankkeita, nk. "Pilote actions for combine transport" (PACT).
Kuten mietinnössä kerrottiin, tarpeelliseen infrastruktuuriin ja sen hoitoon on sijoitettava.
Tässä mielessä monissa puheenvuoroissa esimerkiksi jäsen Caverin puheessa esitettiin, että Euroopan laajuiseen verkkoon jo nyt sisältyviä valtaväyliä kehitettäisiin edelleen.
Haluamme ottaa selvää nykyisten budjettimäärärahojen käytöstä ja ottaa uudelleen esiin, voidaanko niitä käyttää siihen, että edistetään sitä, että intemodaalinen liikenne otetaan teollisuudessa laajamittaisesti käyttöön.
Arvoisat parlamentin jäsenet, minun on sanottava teille, että toivon kehittymisen ja tehtyjen parannusten perusteella, että olemme jo loppusuoralla.
Mitä tulee yhteistä liikennepolitiikkaa koskevaan valkoiseen kirjaan sekä Euroopan laajuisten verkkojen ottamiseen uudelleen käsiteltäväksi tarkistettuina minkä olen luvannut arvoisille jäsenille toivon, että tulevina kuukausina komissio voi hyväksyä lopullisesti asiaa koskevan tekstin.
Intermodaalinen liikenne on tässä asiassa ratkaisevan tärkeä osatekijä.
Olemme intermodaalisen liikenteen kehityksen kannalta merkittävässä vaiheessa, koska meidän on siirryttävä siitä, että edistämme toimenpiteitä ja pilottihankkeita siihen, että ne otetaan teollisuudessa yleisesti käyttöön.
Sen valmistelun kautta, johon olemme ryhtyneet, on saatu vahvistusta sille, että Euroopassa on sellaista tietoa, järjestelmiä ja tekniikkaa, joiden avulla tällaiset tavarakuljetuksia turvallisesti ja kestävästi edistävät toimenpiteet ovat mahdollisia.
Sillä hinnoittelupolitiikalla, jonka aiomme esitellä, tuetaan intermodaalisen liikenteen kilpailukykyä.
Lopuksi haluaisin sanoa, että yhdyn täysin niihin ehdotuksiin yhteensopivien elektronisten järjestelmien kehittämisestä, joita eri puhujat ovat esittäneet, mm. esittelijä, jäsen Stockmann tai jäsen Pohjamo.
Näillä yhteensopivilla elektronisilla järjestelmillä siis tuetaan käytännössä intermodaalista liikennettä: nämä tukivälineet ovat edellytys sille, että onnistumme luomaan tehokkaan, kustannustehokkaan ja ympäristöä säästävän eurooppalaisen liikenteen.
Olen myös iloinen, että parlamentti ja komissio ovat yksimielisiä tästä asiasta, ja voin vakuuttaa, että energian ja liikenteen pääosastossa toimitaan jatkossakin aktiivisesti intermodaalisen liikenteen edistämisen hyväksi.
Haluaisin lopuksi kiittää esittelijää ja kaikkia puheenvuoron pitäneitä ja toivon, että voin jatkossakin luottaa valmistelutyöhönne ja yhteistyöhönne tässä samassa asiassa, kun aiheena on liikennettä koskeva valkoinen kirja.
Kiitos, arvoisa komission jäsen.
Julistan keskustelun päättyneeksi.
Äänestys toimitetaan huomenna klo 12.00.
Liikenteen perusrakenteiden hinnoittelu
Esityslistalla on seuraavana Costa Paolon laatima aluepolitiikka-, liikenne- ja matkailuvaliokunnan mietintö (A5-0345/2000) liikenteen perusrakenteiden hinnoittelusta.
. (IT) Arvoisa puhemies, arvoisa komission jäsen, minulla on ilo esitellä tämä valiokunta-aloitteinen mietintö, jonka parlamentin aluepolitiikka-, liikenne- ja matkailuvaliokunta on laatinut saavuttaakseen edistystä alalla, joka toivon mukaan ei enää tunnu niin monimutkaiselta työmme jälkeen.
Kuten hyvin tiedämme, tämä mietintö sai alkunsa komission vuonna 1995 laatimasta vihreästä kirjasta, jonka avulla pyrittiin saamaan aikaan toimia, joilla ympäristöön, turvallisuuteen ja ruuhkautumiseen liittyvät kustannukset voitaisiin sisällyttää hintoihin, jotta liikenneinfrastruktuurien kustannusten veloitus olisi käyttäjien kannalta oikeudenmukaisempaa ja tehokkaampaa.
Yleisesti ottaen mietinnössä pyydetään komissiota ryhtymään toimiin yhdenmukaistamalla sisäisiä ja ulkoisia kustannuksia koskevat määritelmät, yhdenmukaistamalla tai määrittämällä laskumenetelmät ja niihin liittyvät toimet ja jättämällä tietenkin samaan aikaan näiden toimien soveltaminen jäsenvaltioiden tekemien päätösten toissijaisuudelle ja toimenpiteille.
Mielestäni tämän mietinnön ansiosta ohje soveltaa käyttäjä maksaa -periaatetta sulautuu laajempaan periaatteeseen, joka koskee maksavaa käyttäjää.
Tämän panoksen me annamme, ja sillä on kaksi seurausta, joita haluan tässä esittelyssä korostaa: ensimmäinen on se, että jos uuden perintäjärjestelmän ansiosta järjestelmän, jonka toivomme saavuttavamme komissiolta ja jonka toivon mukaan voimme hyväksyä onnistumme saamaan aikaan käyttäjiltä perittäviä sisäisiä ja ulkoisia kustannuksia koskevan selkeämmän määritelmän ja perintäjärjestelmän, onnistumme luomaan edellytykset siirtää infrastruktuureja koskevan rahoitusongelman puhtaista julkisista varoista, yleisistä veroista suoraan käyttäjille.
Tämän ansiosta voimme siis saada käsityksen siitä huomattavasta ponnistelusta, joka Euroopalla nykyisellä ja tulevalla Euroopalla on edessään mahdollisuuksiensa uudelleen rakentamisen prosessissa, ja voimme liittää myös yksityistä pääomaa tähän toimenpiteeseen, mikä ei olisi mahdollista, jos emme onnistuisi määrittelemään tätä tilannetta.
Meidän on otettava askel eteenpäin ja otettava huomioon, että siinä, missä eräiden näiden kustannusten veloituksella ei ole enää mitään merkitystä ajattelen esimerkiksi Italian moottoriteitä, jotka pitkälti kuuluvat tiemaksujen yhteyteen - nämä olemassa olevat kustannukset voisivat muodostaa rahastoja, joita voitaisiin käyttää mahdollisina ristikkäisinä tukina jotta tienkäyttäjillä veloitettavien tiettyjen kustannusten ansiosta infrastruktuureja voidaan parantaa kilpailukykyisin ja varmasti ympäristöä kannalta turvallisemmin.
Haluan painottaa, että koko tässä järjestelmässä, jossa rahoitustaakka siirretään valtiolta käyttäjille, pitää olla suojeluun liittyvä kohta, ja tämä on viimeinen esitetty periaate, jonka mukaan vaikeimmissa tilanteissa olevat, vammaiset sekä maaseutu- tai taajama-alueet, joissa esiintyy vaikeuksia, voitaisiin jossakin mielessä vapauttaa kustannuksista, jolloin voitaisiin tutkia erilaisia tämänsuuntaisia toimia.
Pyrkimys, josta tässä mietinnössä on yritetty pitää kiinni, on koota yhteen eräitä perusperiaatteita, jotka olen jo tuonut esiin: käyttäjä maksaa, saastuttaja maksaa, mahdollisuus ristikkäisiin tukiin.
Miten nämä saavutetaan?
Täällä esitetty menetelmään liittyvä ehdotus tarkoittaa sitä, että Euroopassa on jo käytössä joukko hyviä käytäntöjä, joita olemme pyrkineet tutkimaan ja kokoamaan niistä yhteen seminaarin, jonka työn tulokset annamme kaikkien niiden käyttöön, jotka haluavat paneutua ongelmaan, ja meidän oli mahdollista rahoittaa seminaari myös komission avustuksen ansiosta.
Näitä käytäntöjä voitaisiin siis mielestäni levittää laajalle ja tarjota kaikkien käyttöön.
Tuloksena olisi uskon, että nyt aika on jo siihen kypsä mahdollisuus saada toimivia ohjeita, joiden avulla edistää konkreettisesti tätä aihetta koskevaa eurooppalaista politiikkaa.

Arvoisa puhemies, arvoisa komission varapuheenjohtaja, hyvä esittelijä, hyvät kollegat, haluaisin kehua kollega Paolo Costaa, koska me olemme kiistelleet parlamentissa vuosia kiivaasti siitä, mikä on oikea tapa hinnoitella liikenteen perusrakenteen kustannuksia. Hän onnistui saavuttamaan mietinnöllään laajan yhteisymmärryksen.
Arvoisa komission jäsen, arvoisa komission varapuheenjohtaja, toivon, että käytte huomenna äänestyksen jälkeen vielä kerran läpi kaikki suunnitelmat liikennepolitiikan valkoiseksi kirjaksi ja tutkitte, vastaavatko ne parlamentin ehdottamaa linjaa.
Komissiohan tekee yleensä ehdotuksia jäsenvaltiot huomioiden, ja kenties tulevaisuudessa myös parlamentin entistä enemmän huomioiden.
Mielestäni Costan mietintö tarjoaa lähtökohdan yksiköiden monien pinttyneiden tapojen uudelleen pohdiskelemiseen.
Toivon myös, ettemme sekoita valkoista kirjaa Euroopan laajuisiin verkkoihin.
Euroopan laajuisten verkkojen uudistaminen on edessä, ne ovat molemmat tärkeitä asioita.
Niiden esittäminen parlamentille samassa paketissa olisi mielestäni erittäin epäviisasta, koska ne ovat kaksi erillistä asiaa.
Sallikaa minun tehdä vielä muutama huomautus Costan mietinnöstä.
Tarkistuksessa 1 selvästi ilmaistaan, että haluamme perusrakenteen käyttämisestä riippuvia korvauksia, jotka voidaan todistaa rakennus-, parannus- ja laajentamiskustannusten perusteella.
Siitä on ensi sijassa kyse.
Liikenteen perusrakenteen hinnoittelun yhdenmukaistamisella on kaksi tavoitetta, joita ei saa unohtaa.
Ensinnäkin se, että tällä alalla toteutetaan lopultakin sisämarkkinat.
Kun nimittäin ajattelette, että meillä on edelleen valtavia kilpailun vääristymiä jäsenvaltioiden kesken niiden verotuksellisten ja muiden rasitusten erilaisuuden tähden, siis 89 vuotta sen jälkeen, kun sisämarkkinat toteutettiin 31. joulukuuta 1992, nousee väistämättä esiin kysymys kilpailun tasapuolisuudesta.
Toiseksi me olemme oikeastaan kaikki sitä mieltä, että yritysten kokonaisrasitusta ei saa kasvattaa raakaöljyn hinnan viimevuotisen jyrkän nousun jälkeen, miten sitten haluammekaan toteuttaa reilumman, ympäristöystävällisemmän järjestelmän.
Emme halua hintojen korotuksia.
Viimeinen kohta: haluaisin pyytää kahta ulkoisiin kustannuksiin liittyvää asiaa.
Ensinnäkin, parlamentti päätti noin kolme vuotta sitten yksimielisesti tutkia tieteelliseltä pohjalta, mitä ulkoiset kustannukset oikeastaan ovat.
Miten niitä voidaan laskea ja miten niitä voidaan hinnoitella?
Emme ole saaneet tällaista mietintöä.
Toiseksi, ulkoisia kustannuksia laskettaessa myös eritellään niitä.
Vain yksi esimerkki: ruuhkakustannukset.
Olisi järjetöntä, jos yritystä rasitettaisiin sillä, että autoilijat juuttuvat ruuhkaan sen tähden, että jäsenvaltiot eivät ole rakentaneet teitä, ja että sellaisen yrityksen, jolla on suuremmat polttoaine- ja työkustannukset, pitäisi maksaa vielä ruuhkan aiheuttamia lisämaksuja valtiolle, joka on aiheuttanut ruuhkan.
Arvoisa puhemies, haluaisin kiittää esittelijä Costaa hänen erinomaisesta työstään tämän erittäin vaikean ja yksityiskohtaisen mutta erittäin tärkeän asiakirjan parissa.
Ruuhka, saastuminen, liikennetukokset, ilmaston lämpeneminen, tulvat, oudot säät.
Onko tämä maailmanloppu?
Ei, se on vain ruuhka-aika alueellani.
Samoja ongelmia esiintyy kaikkialla Euroopan unionin alueilla ja jäsenvaltioissa.
Meillä kaikilla on sama liikennekriisi, ja näihin yhteisiin ongelmiin saattaa löytyä yhteisiä ratkaisuja.
Meidän kaikkien on hyväksyttävä se tosiseikka, että liikennesektori on kasvihuonekaasujen nopeimmin kasvava lähde.
Kollegat, jotakin on tehtävä.
Kuten kaikki tiedämme, kaikki haluavat, että joku muu tekisi sen.
Tämä on haasteemme.
Toivon, että jäsen Costan työ, hänen mietintönsä ja ne päätelmät, jotka huomenna teemme, tarjoavat puitteet, joissa voimme puuttua näihin ongelmiin.
Meidän on edistettävä yhteisten ongelmiemme ymmärtämistä ja todellakin löydettävä niihin yhteisiä ratkaisuja kaikkialla Euroopan unionissa, mutta yksimielisesti ja toisiamme ymmärtäen.
Toiseksi meidän on edistettävä ajatustenvaihtoa.
Monilla paikkakunnilla ja alueilla esitetään erinomaisia ajatuksia, ja tuota tietämystä ja tietoa on jaeltava kaikkialle Euroopan unioniin.
Tämä oli itse asiassa kolmas näkökohtani: Euroopan osuus on tärkeä, kun levitetään liikenneongelmiin puuttumisen parhaita käytänteitä.
Neljänneksi ja lopuksi, kun ajatellaan, mikä Euroopan panos voi olla juuri tämän aloitteen puitteissa, toivon, että hallitukset, paikalliset viranomaiset sekä veroja ja maksuja toimeenpanevat tahot voivat tehdä niin sellaisissa puitteissa, jotka on kehitetty ja integroitu Euroopan tasolla sekä tehdä näin yhdessä.
Haluan kuitenkin sanoa, että tähän komission aloitteeseen ja myös Costan mietintöön liittyy paljon huolta ja levottomuutta, vaikka itse uskonkin, että moniin noista huolista vastattiinkin täysin valiokunnassa, ja tiedän, että siellä jäsen Costan työ sai tukea kaikista puolueista.
Esitettiin esimerkiksi toissijaisuutta koskevia huolia.
Siihen puututtiin kuitenkin enemmän kuin riittävästi, kun sanoimme komissiolle: te olette avainasemassa, kun pyritään tekemään tätä tutkimusta.
Jäsenvaltioita ja niiden asemaa kunnioitetaan kuitenkin selvästi siten, että niillä on oikeus määrätä omat verotustasonsa.
Itse asiassa tekemämme työ on jo saanut laajaa tukea ja varmistanut tämän tuen.
Voin viitata sellaisen järjestön lähettämään kirjeeseen, joka edustaa moottorikerhoja kaikkialla Euroopassa, mukaan luettuina esimerkiksi AA:ta ja RAC:tä, jotka suhtautuvat erittäin myötämielisesti ja kannustavasti työhömme, koska ne tietävät, että jos me emme ala koota parhaita ajatuksia kaikkialta Euroopan unionista, niin silloin suurkaupungit, kaupungit ja maaseutualueen kärsivät edelleen liian monista ruuhkista ja liian korkeista saastetasoista.
Suosittelen jäsen Costan mietintöä, hänen työtään ja ennen kaikkea, hänen kykyään yhdistää meidät tähän yhteen yhteiseen tavoitteeseen, pyrkimykseen puuttua liikennekriisiin.
Arvoisa puhemies, arvoisa komission jäsen, minä haluan kiittää mietinnön esittelijää herra Costaa todella erinomaisesta työstä.
Kiitoksia myös mielenkiintoisesta seminaarista, jossa aihetta käsiteltiin valaisevin esimerkein.
Pidän tärkeänä, että asia on nyt parlamentin käsittelyssä.
Mietinnön lähtökohtana on aivan oikein, että käyttäjät maksavat liikenneinfrastruktuurin rakentamiseen ja ylläpitoon liittyviä kustannuksia.
Liikenteen perusrakenteiden hinnoittelussa on huomioitava yhteiskunnalle aiheutuvat kustannukset, mutta myös maksukykyperiaate sekä tarve tukea syrjäisiä alueita.
Liikenteen perusrakenteiden hinnoittelun merkitys tulee jatkossa ohjauskeinona lisääntymään.
Hinnoittelujärjestelmän onkin oltava riittävän joustava ja dynaaminen, jotta se tarjoaisi kannustimia uusien teknisten palvelujen käyttöönotolle.
Kun verojen ja maksujen yhdistelmiä suunnitellaan, on kuitenkin huolehdittava siitä, että ei päädytä kaksinkertaiseen verotukseen.
Hinnoitteluun liittyy vielä monia ongelmia.
Kokonaiskustannusten kattaminen maksuilla onnistuu alueilla, missä liikennettä on paljon.
Olosuhteet vaihtelevat kuitenkin alueittain merkittävästi, joten samat hinnoitteluperusteet eivät sovellu kaikkialle.
Pitkät etäisyydet, harva asutus ja vaikeat luonnonolosuhteet on huomioitava, kun hinnoitteluinstrumentteja määritellään, aivan kuten mietinnössä todetaan.
Mielestäni on tärkeää, että tehdään vaikutusselvityksiä ennen kuin hinnoitteluinstrumentteja toteutetaan käytännössä.
Arvoisa puhemies, arvoisa komission jäsen, aivan ensimmäiseksi kiitokset jäsen Costalle, joka on loppujen lopuksi tehnyt sangen paljon työtä. Hänhän on seurannut korkean tason työryhmän työskentelyä tämän aiheen parissa, sillä kyseessä on valiokunta-aloitteinen mietintö.
Loppujen lopuksi jäljelle on jäänyt mietintö, jonka välityksellä me kuitenkin ja kaikesta huolimatta haluamme lähettää uudenlaisen signaalin erityisesti komissiolle.
Odotamme komissiolta oikeastaan enemmän kuin sitä, mitä sille nyt on lähetetty signaalina sen välityksellä, mitä Costan mietinnöstä tietyssä mielessä on jäänyt jäljelle.
Haluaisin selvittää tätä seuraavalla tavalla. Puheenvuorostani kuuluu myös tietty ärtymys.
Aina silloin tällöin toivon, että olemme niin älykkäitä, että opimme tietyssä ajassa ymmärtämään jotakin paremmin ja toimimme sitten sen mukaisesti.
Olen odottanut jo pitemmän aikaa, että oikeudenmukaisesta hinnoittelusta syntyisi kohtuullinen ja järjellinen keskustelu, joka johtaisi toimenpiteisiin.
Minua suututtaa, kun näen, miten kauan tämä kaikki kestää.
Jos saan rinnastaa tätä edes vähän siihen keskusteluun, jota nyt käydään muun muassa Saksassa - mutta myös monissa muissa maissa, myös minun omassa maassani - maatalouspolitiikan muuttamisesta elintarviketurvallisuuteen liittyvien ongelmien takia, niin ennustan teille, että jotain vastaavaa tapahtuu myös liikennepolitiikassa ympäristöongelmien takia, huolimatta ilmastokokouksista, jotka epäonnistuvat, ja niin edelleen.
Minua suututtaa myös se, että lähes kaikki piiloutuvat yhä kaikenlaisten selitysten taakse, jotka liittyvät siihen, että kustannuksia ei muka vielä pystytä osoittamaan tieteellisesti.
Onnettomuuksien kohdalla niin kyllä pystytään tekemään, muiden asioiden kohdalla ei.
Minun on vaikea sulattaa sitä.
Sanon vielä kerran, että tietoa on enemmän kuin riittävästi toimiin ryhtymiseksi tässä asiassa.
Toivonkin, että valkoisessa kirjassa ehdotetaan konkreettisia toimia, jollaisia muuten oli aluksi myös jäsen Costan mietinnössä ja joista osan me olemme täysin tietoisesti palauttaneet käsiteltäväksi tarkistusehdotuksina.
Emme odota, että kaikki äänestävät niiden puolesta, mutta ne on tarkoitettu signaaliksi komissiolle siitä, että sen pitää alkaa vähän kerrassaan koordinoida tai jopa yhdenmukaistaa eurooppalaisessa yhteydessä näitä toimia, joiden joukossa on kilometrikorvaukset ja niin edelleen, niin että ei käy niin, että yksi maa tekee ja toinen maa ei tee.
Yhdessä maassa sanotaan, että tieteellisistä syistä niin ei voida tehdä, kun taas toisessa maassa yksinkertaisesti pannaan se täytäntöön, mikä tietysti itsessään on hyvin merkillistä.
Näistä syistä olemme siis palauttaneet käsiteltäväksi joukon aiheita ja toivomme, että jotkut niistä tavoittavat määränpäänsä.
Lopuksi toivotan kaikille voimia yksityiskohtaista valmistelua varten.
Arvoisa puhemies, kollegojeni jälkeen minäkin haluaisin sanoa, miten merkittävän työn esittelijä ja liikennevaliokunta ovat tehneet, sillä paljon tarkistuksia on otettu mukaan.
Haluaisin kuitenkin puuttua muutamiin seikkoihin, joita mielestäni olisi tarpeen korostaa, jotta mietintö olisi riittävän tehokas.
Ensinnäkin olisi mielestäni välttämätöntä muistuttaa siitä, että kyse on ennen kaikkea liikenteen kestävyyden edistämisestä, mikä on välttämätön pitkän aikavälin väline ympäristömme suojelemiseksi ja ruuhkien välttämiseksi.
Tässä mielessä katsoisin, ettei ole mahdollista asettaa samalle lähtöviivalle rahtiliikennettä ja henkilöliikennettä.
Ensimmäistä niistä suositaan tällä hetkellä taloudellisena toimintana laajasti, kun taas toinen niistä liittyy perusvapauteen, eli liikkumisen vapauteen.
On kehitettävä laadukas valikoima monia eri liikennemuotoja.
Ja tämän takia meidän olisi pohdittava, olisiko tarpeen edistää laadukkaita yleishyödyllisiä palveluja näillä väestön ja talouden kannalta kovin tärkeillä aloilla.
Toiseksi minusta olisi myös tarpeen erottaa ensisijaiset ongelmat muista ongelmista.
Ei voida enää myöskään asettaa samalle lähtöviivalle rautateiden käyttäjiä ja tieliikenteen työnantajia.
Tieliikenteestä aiheutuu kustannuksia kaikkien niiden menojen ohella, joista huolehtiminen on yhteiskunnan vastuulla, esimerkiksi ympäristö- ja onnettomuuskustannuksina.
Tämä ilmenee selvästi kaikista tutkimuksista.
Tämä tieto on otettava ensisijaisesti huomioon yhteisön toimissa.
Lopuksi hinnoittelun muuttamisesta sanoisin, että mielestäni tätä hinnoittelua ei saa maksattaa varsinkaan käyttäjillä.
Kuten yhdessä ryhmäni esittämistä tarkistuksista ehdotetaan, hinnoittelujärjestelmällä on edistettävä yleishyödyllisiä palveluja, joilla varmistetaan tietyt liikennepalvelut siten, että tavoitteena on laatu, turvallisuus ja kaikille kansalaisille kuuluva näiden palvelujen yhtäläinen käyttöoikeus kohtuulliseen hintaan.
Arvoisa puhemies, arvoisa komission jäsen, minäkin haluan puheenvuoroni alussa kiittää esittelijää, enkä esitä kiitosta pelkästään hänen tekemästään suuresta työstä, joka on todella merkittävä, vaan myös ja ennen kaikkea siitä avoimuudesta, jota hän osoitti ottaessaan vastaan neuvoja, tarkistuksia ja ehdotuksia, joita koko valiokunta esitti, jopa siinä määrin, että mielestäni voidaan sanoa, että tämä on koko valiokunnan tekemä vahvasti kollektiivinen mietintö.
Toisaalta tilanne on meistä selvä, valkoinen kirja ja vihreä kirja antoivat meille siitä selkeän kuvan: vaikeudet ovat suuria ympäristökulujen ja sosiaalikustannusten vuoksi sekä vapaaseen kauppaan kohdistetun sellaisen hyökkäyksen vuoksi, jota verotusjärjestelmien välinen ero ja maissamme olevien verojen eroavaisuus, aiheuttavat maiden talousjärjestelmille.
Tämän mietinnön kautta olemme siis määrittäneet mahdollisen näkymän, pitkän tien, jota pitkin edetä, ja nyt on komission vuoro edetä.
Muistutan niistä kulmakivistä, joista olemme kaikki yhtä mieltä: kulujen jakamisessa pitää käyttää suurempaa verrannollisuutta, sosiaalikustannuksissa pitää noudattaa varovaisuutta, mutta lisäksi pitää myös suojella maantieteellisten alueiden ja epäedullisessa asemassa olevia asukkaita, meidän on sanottava "kyllä" ympäristön kestävälle kehitykselle, mutta samaan aikaan pitää myös vahvistaa vapaan liikkuvuuden oikeus yleismaailmalliseksi oikeudeksi.
Arvoisa komission jäsen, ainoa suositus, jonka rohkenen esittää, on se, että kaikki tämä on soveliasta; erityisen soveliasta on myös sellaisen periaatteen noudattaminen, jonka mukaan käyttäjä on yhtä kuin maksaja käyttäjä maksaa - mutta esitän yhden huomautuksen: emme voi toimia siten, että tällä periaatteella rangaistaan kansalaisia tai yrityksiä.
Käyttäjä maksaa -periaatteen käyttöönotto merkitsee sellaisen ajattelutavan käyttöönottoa, jossa palvelun tarjoamista vastaa jokin hinta, ja tästä syystä voimme taata kansalaisille ja yrityksille sitä, mitä he haluavat ja sitä, mistä he ovat valmiita maksamaan: laadusta.
Laatu liikenteessä merkitsee minun mielestäni turvallisuutta, helppoa saatavuutta ja infrastruktuurien yhteenliittämistä.
Jos voimme varmistaa nämä asiat, silloin olemme samanaikaisesti kyenneet voittamaan vaikeuksien kuilun, jossa nyt olemme ja panneet alkuun uuden näkymän.
Arvoisa puhemies, haluaisin yhtyä niihin ylistyksiin, joita esittelijä Paolo Costalle on osoitettu, koska aihe on erittäin hankala ja mielipiteet ovat keskenään varsin ristiriitaisia.
Lisäksi hänen on täytynyt ottaa huomioon monia tarkistuksia.
Mielestäni esitelty teksti on loppujen lopuksi johdonmukainen ja selkeä, mihin ei ollut helppoa päästä.
Uskon, että tästä Euroopan parlamentin panoksesta on hyötyä vietäessä komission valmisteluja eteenpäin.
Perusrakenteiden hinnoittelukysymys on luultavasti yksi vaikeimmista kysymyksistä tehdä kansalaisille ymmärrettäväksi, mutta se on luultavasti myös avainasemassa tavoittelemassamme kestävän liikkuvuuden tavoitteessa, kun otetaan huomioon, että tavaroiden ja henkilöiden liikkumisen ennustetaan kasvavan huomattavasti unionin sisällä.
Tällä hetkellä on tiedossa, että saastuttavin liikennemuoto, eli tieliikenne, nauttii hinnoitteluedusta sekä perusrakenteiden rahoituksessa, mistä yhteiskunta usein vastaa, että käytössä.
On siis ehdottomasti tasapainotettava hinnoittelua, eli sitä, mitkä ovat eri liikennemuotojen osuudet kustannuksista todelliseen hintaan verrattuna, jos todella halutaan sitä, että liikuttaessa paikasta toiseen kunnioitettaisiin paljon enemmän ympäristöä.
Siksi mielestäni on oltava hyvin perillä siitä, että tällä hetkellä ja luultavasti vielä useiden vuosien ajan rautatieliikenne ei pysty olemaan tieliikenteen merkittävä kilpailija, varsinkaan rahtien tai intermodaalisuuden alalla, jotka ovat ehdottomia painopisteitä.
Perusrakenteiden kustannukset ja infrastruktuuri- ja investointitarpeet ovat edelleen huomattavia, eikä niitä pystytä vielä riittävästi kattamaan rautatieyhtiöiden tuloilla.
Käytön osalta sitä rasittavat vielä käyttömaksut, jotka ovat vielä liian korkeita tieliikenteeseen verrattuna.
Niinpä hinnoittelukysymys on ehdottomasti keskeinen asia, ja jos halutaan todella onnistua liikennemuotosiirtymässä, meidän on oltava niin rohkeita, että pyrimme oikeasti kohti kaikkien liikenteen yhteiskunnalle aiheuttamien kustannusten sisällyttämistä, mikä tarkoittaa, että tieliikenteessä maksetaan siinä syntyneet kustannukset ja rautatieliikenteessä omat ja että kustannusten yhteismitallisuuden ansiosta todelliset hinnat ovat selvillä.
Kuitenkaan ei pidä ummistaa silmiään myöskään eräältä toiselta poliittiselta ongelmalta, eli siltä, että kansalaisemme tavoittelevat liikkuvuutta.
Heidän mielestään liikkuvuuteen on oikeus, mitä ei mielestäni pidä unohtaa, ja varsin usein kansalaiset niputtavat yhteen tavaraliikenteen ja yksityisautoilun.
Tämä nähtiin viime syyskuussa.
Lähestymistapamme on siis oltava poliittisessa mielessä varovainen ja yhtäältä se on oltava myös asteittainen ja toisaalta valikoiva.
On edistyttävä asteittain, eli emme voi panna tieliikennealaa maksamaan ylimääräistä, kun rautatiet eivät pysty korvaamaan sitä, eivätkä rautatiet pysty toistaiseksi korvaamaan tieliikennettä.
On edistyttävä valikoivasti, koska mielestäni henkilöliikenne on erotettava tavaraliikenteestä ja ehkä on myös aloitettava varovasti raskaan liikenteen verottaminen, jos todella pyritään siihen, että kotimaamme kaltaisten risteysalueiden ongelmat helpottuisivat merkittävästi.
Arvoisa puhemies, meidän on tehtävä erittäin selväksi se, että nyt ei ole kyseessä se, että EU nostaa veroja tai määrää uusia veroja olemassa olevien kansallisten verojen lisäksi.
Kyseessä on pyrkimys löytää yhteiset kriteerit, liikennesektorin kustannustekijät, ja minimoida sisällölliset ristiriidat EU:n alueella.
On kuitenkin jäsenvaltioiden tehtävä määrätä ja kerätä maksuja, vaikkakin se tapahtuu yhteisissä puitteissa.
Tällä hetkellä verotuloja ei ole korvamerkitty liikenteen infrastruktuurille.
Tiedän, että niitä aika usein Isossa-Britanniassa käytetään vahvistamaan hallituksen kassaa.
Uskon, että tilanne on sama muissa EU:n jäsenvaltioissa.
Käyttäjän on maksettava liikenteen kustannukset, mutta hallitusten ei pidä ottaa maksua maaseudulla asuvilta käyttäjiltä, jos heillä ei ole käytettävissään julkista liikennettä. Tämä tehdään täysin selväksi tässä mietinnössä.
Tässä mietinnössä on kyseessä yhdenvertaisen kentän saaminen kaikille: ei maksujen korottaminen vaan maksujen tehokas periminen.
Kuljetusalan yrittäjät valittavat Yhdistyneessä kuningaskunnassa, että he ovat kilpailullisesti epäedullisessa asemassa, ja tämä onkin totta.
Muualta kuin Yhdistyneestä kuningaskunnasta tulevat kuorma-auton kuljettajat eivät maksa Yhdistyneen kuningaskunnan tieveroa.
Muissa EU-maissa raskaiden kulkuneuvojen verot ovat keskimäärin kymmenen kertaa alhaisempia.
Sama pätee myös diesel-polttoaineeseen: se on kolme kertaa kalliimpaa Yhdistyneessä kuningaskunnassa kuin muualla Euroopassa.
Tämä johtaa kilpailun vääristymiseen EU:ssa.
Yhdistyneen kuningaskunnan euroskeptikkojen tulisi kritisoinnin sijasta pitää tätä mietintöä myönteisenä, koska siitä on paljon apua ahtaalla oleville kuljetusalan yrittäjillemme.
Arvoisa puhemies, en ole vielä niin pitkällä kuin jotkut kollegat, joiden olen kuullut puhuvan tänä iltana.
Nykyisestä järjestelmästä tunnemme perusrakenneinvestoinnit esimerkiksi jokiliikenteen väyliin ja muihin teihin.
Kukaan ei tiedä tarkkoja summia.
Toisaalta valtio saa liikenteestä tuottoa, kuten tieverot.
Kukaan ei tiedä tarkkoja summia. Sen me kuitenkin tiedämme varmasti, että tuottoa ei investoida suoraan takaisin teihin ja muihin perusrakenteisiin.
Tässä mietinnössä käsitellään tuottojen ja kustannusten välistä tasapainoa, ja siihen on sisällytetty aineettomat kustannukset kuten ympäristölle aiheutuvat kustannukset ja melusta aiheutuvat kustannukset.
Jotkut haluavat myös siirtää liikenneruuhkista aiheutuvat kustannukset liikenneruuhkaan juuttuneiden kansalaisten maksettavaksi saastuttaja maksaa -periaatteen mukaisesti.
Se on minusta kaunis periaate, jota haluan soveltaa sellaisenaan, mutta en liikenneruuhkiin.
Liikenneruuhkat paljastavat politiikan täydellisen epäonnistumisen infrastruktuurin alueella, ja siksi viranomaiset ovat itse vastuussa saastumisesta, varsinkin Alankomaissa.
Tässä mietinnössä käsitellään yhteiskunnallisten kustannusten maksamisen tasetta erilaisten kuljetusmuotojen välillä.
Tarkastelkaamme junaa tässä valossa.
Maantieliikenne näytti aina saastuttavan paljon enemmän kuin juna.
Tutkimuksen jälkeen asia ei näytäkään olevan ihan niin.
Kysymys kuuluu nyt, mihin me oikeastaan pyrimme tällä yhteiskunnallisten kustannusten näkyväksi tekemisellä.
Haluammeko todella objektiivista, rationaalista arviointia kuljetusmuotojen kustannuksista vai teemmekö loppujen lopuksi kuitenkin poliittisen kompromissin, jos jonkin liikennemuodon tulokset eivät miellytä meitä, jos esimerkiksi juna muuttuu sen takia kannattamattomaksi.
Haluamme, että ihmiset käyttävät junaa, joten junan käyttäminen pitää tehdä halvemmaksi.
Se sopii kyllä minulle, mutta se ei sovi tämän metodin mukaan.
Emme ryhdy ensin verottamaan raskaasti vesi- ja maantiekuljetuksia teoreettisen mallin perusteella ja sitten keventämään junan taakkaa.
Maantie- ja henkilöliikenne maksavat jo paljon enemmän kuin oman yhteiskunnallisen osuutensa.
Meidän siis pitää joko kutsua asioita niiden oikeilla nimillä, niin että kaikki tietäisivät, mitä he kannattavat tai vastustavat, tai sitten meidän pitää soveltaa suhteellista järjestelmää, jossa otetaan huomioon vammaiset ja maaseudun asukkaat, tekemättä valintoja ja unohtaen unionin kilpailuaseman.
Arvoisa komission jäsen, minun on sanottava tämä: te olette työntänyt päänne ampiaispesään.
Miksi tällaista järjestelmää pitäisi soveltaa pelkästään kuljetusalaan?
Miksi ei myös alumiinitehtaisiin, sairaaloihin, laskettelurinteisiin, kauppoihin, parlamenttirakennuksiin ja korkeajännitelinjoihin?
Arvoisa puhemies, yhdyn esittelijä Costalle osoitettuihin onnitteluihin, mutta haluan tarkentaa, että onnittelujeni syynä ei ole hänen psykologinen kykynsä yhdistää pyrkimyksiä vaan se, että hän on sisällyttänyt mietintöönsä joitakin sellaisia seikkoja, joista pääsemme yhteisymmärrykseen.
Haluaisin painottaa kahta seikkaa, joiden vuoksi tuen hänen muitakin ehdotuksiaan.
Ensimmäinen on se, että mietinnössä "korostetaan, että kyseinen menetelmä edellyttää avoimuuteen ja riittävään tiedonsaantiin perustuvaa vaiheittaista ja asteittaista täytäntöönpanoa".
Toinen seikka, jonka vuoksi tämä mietintö on helppo hyväksyä, koskee toissijaisuutta, sillä epäilemättä esittelijä Costan mietinnöstä se käy selvästi ilmi, hän on tehnyt sen täysin selväksi käyttäjien kustannukset tulevat nousemaan ja rahoituskustannukset siirtyvät valtiolta enemmän käyttäjille.
Tätä emme voi muuksi muuttaa.
Siksi tarvitaan asteittaista kehitystä, joka on mielestäni ehdottoman välttämätöntä, sillä puhuessamme sisäisten ja ulkoisten kustannusten hinnoittelusta sanan täydessä merkityksessä, mitä on tällä hetkellä vaikeaa hahmottaa selvästi, puhumme siitä, että käyttäjien kustannukset nousevat.
Joten tosiasiassa puhumme rautatieliikenteen suosimisesta.
Mielestäni tämä on yksi peruste hinnoittelulle.
Tosiasia on, että maantieliikenteellä ajoneuvoilla on ympäristön kannalta selvästi varsin haitallisia vaikutuksia jopa siinä määrin, että se, minkä säästämme kasvihuonekaasujen päästöissä muilla teollisuuden aloilla hävitään pelkästään maantieliikenteen vuoksi, koska ne siis lisäävät päästöjen määrää.
Niinpä ajoneuvoja on parannettava.
Kukaan ei halua luopua autosta, mutta sitä on parannettava.
Esimerkiksi tutkimuksen avulla niin, että vähennetään kulutusta, mutta toisaalta myös vaikuttamalla autolla ajajiin.
On ilmeistä, että tällaisella hinnoittelulla vaikutetaan käyttäjien kustannuksia lisäävästi, jotta he harkitsisivat mahdollisuutta käyttää julkista liikennettä ja jotta voitaisiin käyttää rautateitä järkevämmin sekä tavara- että matkustajaliikenteeseen.
Mielestäni tämä on ratkaisun avain ja se, joka todella oikeuttaa komission ja esittelijä Costan hinnoitteluhankkeen.
Tästä syystä tuemme häntä, mutta on ilman muuta selvää, että mielestäni tarvitaan ehdottomasti asteittaisuutta, jotta kuluttajat voivat hyväksyä ja ottaa tämän prosessin omakseen.
Arvoisa puhemies, arvoisa komission jäsen, ensimmäiseksi haluan onnitella kollega Costaa tästä vaikeasta asiakirjasta.
Se on aiheeltaan itsepintainen, ja nämä 126 tarkistusta paljastavat kyllä, miten kaukana mielipiteet ovat toisistaan. Tässä mietinnössä on joka tapauksessa päästy aiempaa realistisempaan lähestymistapaan.
Yhdyn mietinnön pääkohtiin siinä, että liikenteen yhteiskunnallisten rajakustannusten pitäisi näkyä nykyistä enemmän hinnoissa.
Tällaisilla toimenpiteillä on kuitenkin käytännössä odottamattomia ja tahattomia seurauksia.
Sen takia tarvitaan vielä monia tutkimuksia, ennen kuin hinnat osataan laskea oikein.
Tässä asiassa en yhdy jäsen Bouwmanin mielipiteeseen.
Yksi ei-toivotuista seurauksista on se, että maantien kustannukset nousevat suhteellisen vähän, noin 10-15 prosenttia, toisin kuin raideliikenteen kustannukset, jotka nousevat yli 100 prosentin, ja sisävesiliikenteen kustannukset, jotka nousevat 50 prosenttia.
Tavoitteeksi asetettu toisiin liikennemuotoihin siirtyminen ei silloin pääse toteutumaan.
Toinen huolenaiheeni on se, että kuljetusten kustannukset nousevat tuntuvasti.
Se heikentää Euroopan taloudellista asemaa.
Olen myös eri mieltä esittelijän kanssa siitä, että käyttäjä maksaa -periaatteesta voidaan poiketa myöntämällä ylimääräistä tukea esimerkiksi syrjäseuduille.
Ensin on selvitettävä, johtaako se käytännössä kilpailun vääristymiseen ja kokonaiskustannusten nousemiseen.
Samasta syystä vastustan myös ristikkäistä tukemista.
Arvoisa puhemies, arvoisa komission jäsen, hyvät kollegat, Costan mietinnön ansiona on se, että se käynnisti taas keskustelun liikenteen perusrakenteiden hinnoittelun yhtenäistämisestä.
Jos haluamme toimivat sisämarkkinat, tarvitsemme toimivan liikennejärjestelmän, jossa perusrakenteiden kaikilla käyttäjillä on samat tai ainakin lähes vertailukelpoiset kilpailuedellytykset.
Liikenteen perusrakenteiden hinnoittelun vaiheittainen yhtenäistäminen on sen tärkein edellytys.
Perusrakenteiden ylläpitämisen, käytön ja uudistamisen kannalta on varmasti tärkeää, mihin kustannusten laskemistapaan päädytään, täysimääräisiin kustannuksiin vai rajakustannuksiin, yhteiskunnallisiin rajakustannuksiin vai yhteiskunnallisiin nettokustannuksiin.
Yhtäläisten kilpailumahdollisuuksien kannalta on kuitenkin melkein tärkeämpää, että asiasta sovitaan, vieläpä mahdollisimman nopeasti.
Silloin on otettava huomioon vain yksi asia: mikäli eri liikennemuotojenkin välisen kilpailun on tarkoitus olla reilua, tarvitsemme sitä, mistä me aina keskustelemme ulkoisten kustannusten täytäntöönpanon yhteydessä.
Tämän keskustelun estäminen merkitsee samalla eri liikennemuotojen yhdentymisen estämistä ja on samalla pelkkää lobbaamista tai lobbaamispolitiikkaa vallitsevan tilan puolesta.
Siitä, kuka parlamentissa käy tekopyhää keskustelua, väittelen jäsen Jarzembowskin kanssa joskus toiste, nyt minulla on vain kaksi minuuttia aikaa.
Raskaaseen tavaraliikenteeseen tarvitsemme kiireesti ajettuihin kilometreihin perustuvan Euroopan laajuisen raskaan liikenteen verotuksen, jonka yhteydessä voitaisiin ajatella myös moottoriajoneuvoverojen alennusta.
Monet kuljetusliitotkin ovat nyt yhtä mieltä siitä.
Vain käyttäjä maksaa -periaatteeseen perustuvia liikenteen perusrakenteen kustannuksia perimällä saamme markkinaehtojen mukaisen välineen tavaraliikenteen näkyvissä olevan kriisin hoitamiseen, sillä me kaikki tunnemme tavaraliikennemäärien seuraavan vaiheen: itälaajentumisen ja sähköisen kaupankäynnin aiheuttama kasvu, nykyisen kasvun lisäksi.
Arvoisa puhemies, ensinnäkin haluan kiittää esittelijä Costaa hänen tekemästään erinomaisesta mietinnöstä ja kaikkia puhujia, jotka ovat osallistuneet tähän keskusteluun.
Minulle on mieluisaa, että voin todeta komission suhtautuvan erittäin hyväksyvästi mietintöön ja sen päätelmiin.
Huomaan, että esittelijä Costa on tehnyt paljon työtä ja nähnyt valtavasti vaivaa pyrkiessään saavuttamaan mahdollisimman suuren yksimielisyyden, ja siitä jäsen Jarzembowski ja muut puhujat ovat antaneet kiitosta.
Ja haluaisin sanoa, että perusrakenteiden hinnoittelun kaltaisessa arkaluonteisessa ja hankalassa asiassa on laskettava suureksi ansioksi se, että ja haluaisin korostaa tätä on lähes onnistuttu tekemään neliöstä ympyrä, sillä tällaisesta ehdotuksesta on todella vaikeaa päästä yksimielisyyteen.
Mietintö perustuu useisiin seminaareihin, joissa oli mukana perusrakenteiden hinnoittelua pohtivan komission korkean tason ryhmän jäseniä, sekä tiedotuskonferenssiin, jossa käsiteltiin parempia käytäntöjä perusrakenteiden hinnoittelun alalla.
Tällä haluan sanoa, että kyse on asiakirjasta, jota on työstetty, hiottu ja selvitelty, ja tästä voimme kiittää ensinnäkin esittelijä Costaa sekä muita puhujia, jotka ovat osoittaneet suuren kiinnostuksensa tähän varsin hankalaan ja vaikeaan asiaan.
Niinpä mietintö on hyvin jäsennelty, ja sillä edistetään vankasti perusrakenteiden hinnoittelupolitiikan ymmärtämistä sekä sen soveltamista, mikä on avainasia kohdennettaessa liikennepolitiikkaa ja vietäessä eteenpäin sellaista politiikkaa, jolla taataan tulevaisuudessa liikenne ja kestävä liikkuvuus ja ryhdytään järkeviin toimiin sen poikkeuksellisen kysynnän hoitamiseksi, joka meidän on ratkaistava lähivuosina.
Mietinnössä ollaan myös samoilla linjoilla komission liikenteen perusrakenteiden hinnoittelupolitiikan kanssa.
Komissio uskoo, että veropolitiikkojen välisen koordinoinnin puute sekä jäsenvaltioiden hinnoittelun koordinoinnin puute alentavat liikennetoimenpiteiden tehokkuutta ja ne rajoittavat yhtenäismarkkinoiden kehittymistä ja taloudellista yhdentymistä.
Eri liikennevälineitä kohdellaan yhtäläisesti, ja se edellyttää unionin yrityksiltä ja yleensä yhteiskunnalta todellisten kustannusten perimistä.
Näin ollen komissio on ehdottanut, että otetaan asteittain käyttöön ja olen pahoillani siitä, että jäsen Izquierdo on jo lähtenyt, sillä hän ei saanut nähdä, ettei ainoastaan esittelijä Costa hyväksynyt tätä tarkistusta, vaan että komissiokin hyväksyy hänen ehdotuksensa sellainen yhdenmukainen kehys Euroopan unionin perusrakenteiden hinnoittelulle, jota voidaan soveltaa kaikkiin liikennevälineisiin.
Komission perusrakenteiden hinnoittelupolitiikan avulla luodaan kehys hinnoittelun ja liikenteen verotuksen uudistamiselle, jonka tarkoituksena on, että se heijastaa ympäristö- ja infrastruktuurikustannuksia sekä se, että hallitaan paremmin kuljetusten kysyntää.
On päästy eteenpäin, esimerkiksi sikäli, että joulukuussa hyväksyttiin sovittelumenettelyssä rautateiden infrastruktuureja koskevista toimista.
Kuitenkin vielä on paljon tekemistä.
Siksi olen iloinen voidessani vakuuttaa parlamentille, että mietinnössä herätetyt perusrakenteiden hinnoitteluun liittyvät huolenaiheet otetaan täysimääräisesti huomioon seuraavassa komission yhteistä liikennepolitiikkaa koskevassa valkoisessa kirjassa, johon viittasin aiemmin ja jonka avulla vaikkakin jonkin verran myöhemmin kuin alkuvaiheessa otaksuttiin voimme edistyä perusrakenteiden hinnoittelun ratkaisemisessa, joka on yksi tämän liikennepolitiikan mutkikkaimmista ongelmista.
Kaikki tämä on mahdollista sen suurenmoisen työn ansiosta, jonka te arvoisat jäsenet ja erityisesti esittelijä Costa olette tehneet.
Paljon kiitoksia, arvoisa Palacio.
Julistan keskustelun päättyneeksi.
Äänestys toimitetaan huomenna klo. 12.00.
(Istunto päättyi klo 23.40.)

Edellisen istunnon pöytäkirjan hyväksyminen
Eilisen istunnon pöytäkirja on jaettu.
Onko huomautettavaa?
Arvoisa puhemies, minun on pyydettävä anteeksi. Puheenvuoroni ei koske eilisen vaan sitä edellisen päivän istunnon pöytäkirjaa.
Näin valitettavasti liian myöhään, että nimeäni ei ole läsnäololistassa.
Olin kuitenkin läsnä koko päivän ja osallistuin kaikkiin nimenhuutoäänestyksiin ja muihin äänestyksiin.
Pyydän sen vuoksi, että asia korjataan.
Hyvä jäsen Posselt, pöytäkirja korjataan tietysti tosiasioita vastaavaksi.
Arvoisa puhemies, jäsen Maes ei ole istuntosalissa läsnä.
Hän on ryhmämme puheenjohtajiston kokouksessa.
Mutta huomaan, että hänen nimensä ei ole eilisen päivän läsnäololistassa.
Hän oli kuitenkin varmasti paikalla.
Hän osallistui Ruotsin puheenjohtajuudesta käytyyn keskusteluun.
Pyytäisin teitä muuttamaan läsnäololistaa tältä osin.
Näin tehtäköön, hyvä jäsen Staes.
(Parlamentti hyväksyi pöytäkirjan.)
Arvoisa puhemies, parlamentti ehdotti maanantai-iltapäivänä, että työllisyys- ja sosiaalivaliokunta tutkisi eurooppalaisen Danone-yhtiön työntekijöiden tilannetta, koska yhtiön keksiteollisuusalan työntekijöitä uhkaa 3000 työpaikan menetys, ja niistä 1700 koskee Ranskaa.
Emme kuitenkaan tiedä, koska tuo valiokunta kokoontuu käsittelemään asiaa, jolla on kiire, koska Danonen eurooppalaisen ryhmän työkomitea kokoontuu huomenna.

Ainakin yhtiön ranskalaiset työntekijät ovat tänään lakossa, ja odottaessani vastausta valiokunnan kokoontumista koskevaan kysymykseeni haluan omasta ja työtovereideni puolesta ilmaista solidaarisuutemme näille työntekijöille, sillä on ennenkuulumatonta, että äärimmäisen rikas yhtiö kehtaa syöstä tuhansia työntekijöitä ympäri Euroopan työttömyyteen ja kurjuuteen.
Hyvä jäsen Laguiller, ehdottaisin, että te ottaisitte asian merkittävyyden ja luonteen huomioon ottaen yhteyttä puheenjohtajaan Michel Rocardiin.
Arvoisa puhemies, en tiedä, onko tämänpäiväisessä Figaro-lehdessä yksinoikeudella julkaistu kirjoitus teille tuttu.
Lehdessä on julkaistu erään korsikalaisen terroristin haastattelu otsikolla "Armata corsa: menace terroriste sur Paris et Strasbourg".
Kyseinen terroristi kuuluu Armata Corsa -järjestöön.
Haastattelu on julkaistu tänään Figaron ensimmäisellä sivulla ja siinä sanotaan, että Armata Corsa uhkaa iskeä välittömästi Pariisiin ja Strasbourgiin, ellei suostuta sen esittämiin vaatimuksiin esimerkiksi vankien vapauttamisesta.
Lehdessä sanotaan, että kirjoitus on julkaistu, jotta Ranskassa saataisiin tieto välittömästi uhkaavasta vaarasta, ja lisäksi siinä kerrotaan, että Pariisissa on ryhdytty ylimääräisiin toimiin tämän välittömän hyökkäysuhan torjumiseksi.
Strasbourgista ei sanota mitään.
Haluaisin saattaa tämän vakavan asian puhemiehistön tietoon ja tiedustella, onko puhemiehistö siitä tietoinen ja onko Strasbourgin viranomaisiin otettu yhteyttä, jotta parlamentin turvatoimia lisättäisiin, koska, jos olen käsittänyt oikein, niin halutessaan kuka vain pääsee parlamenttirakennukseen lähes vapaasti, ja pelkään, että saatamme joutua hyvin vaarallisiin ja odottamattomiin tilanteisiin.
Hyvä jäsen, haluaisin sanoa teille, että ensinnäkin olen kiitollinen tiedoistanne, tai ainakin siitä, että kerrotte ne.
Tässä täysistunnossa varmastikin kaikki ovat sitä mieltä, että tätä taloa hallitsevat tahot ovat tietoisia turvallisuuskysymyksestä ja panevat sille suuren painon.
Sen tähden uskon, että kaikki mahdollinen tullaan tekemään ja tutkimaan, jotta parlamentti voisi toimia Strasbourgissa tai Brysselissä mahdollisimman turvallisissa oloissa.
Joka tapauksessa olen kiitollinen tiedoistanne.
Arvoisa puhemies, ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan Tsekin tasavallan unioniin liittymistä koskevan mietinnön esittelijänä pyydän teiltä yhtä asiaa.
Olemme saaneet tietää, että Kuubassa on vangittu tsekkiläinen kansanedustaja Ivan Pilip.
Häntä syytetään ilmeisesti vakoilusta.
Totuus on, että hän on tavannut kansalaisoikeustaistelijoita ja tehnyt sellaista, mihin vapaasti valitun parlamentin jäsenellä on oikeus.
Arvoisa puhemies, pyydän teitä sydämellisesti varmistamaan, että Kuuban viranomaisia vaaditaan vapauttamaan Pilip ja hänen kannattajansa välittömästi, sillä Kuuban hallituksella ei ole moraalista oikeutta opettaa demokratiaa vapaasti valitun parlamentin jäsenille.
Pyydän teiltä sitä hartaasti etenkin, koska tämän vuoden huhtikuussa Kuubassa on tarkoitus järjestää parlamenttienvälisen liiton kokous.
Ei ole tietenkään oikeutettua järjestää tällaista istuntoa maassa, jossa kansanedustajia pidätetään sen vuoksi, että he keskustelevat kansalaisoikeustaistelijoiden kanssa!
Hyvä jäsen Schröder, paljon kiitoksia tiedoistanne ja luullakseni meidän kaikkien tuntemasta huolesta, jotka välitän eteenpäin parlamentin puhemies Nicole Fontainelle, joka vahvistaa parlamentin tätä kysymystä koskevan periaatteellisen kannan.
Arvoisa puhemies, haluaisin pyytää, että parlamenttiin kohdistuneisiin terrori-iskuja koskeviin uhkauksiin suhtaudutaan vakavasti ja että pääsihteeri laatii suunnitelman parlamentin turvallisuuden takaamiseksi käytännössä.
Toistan vähän aikaa sitten lausumani sanat: uskon, että parlamentti panee suuren painon turvallisuuskysymyksille, sillä meidän kaikkien mielestä työskentelyolomme ja parlamentin tunnettuus tekevät siitä hyvän maalitaulun.
Pätevät tahot ovat näin ollen erittäin tietoisia asiasta ja ne tutkivat parannustoimia, jotta voimme työskennellä turvallisesti ja rauhassa.
Arvoisa puhemies, muistanette myös parlamentin turvallisuusongelmaan liittyvän tapauksen, kun 28. marraskuuta 2000 Turkin ulkoministeri osallistui parlamentin ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan kokoukseen, ja mielenosoittajat keskeyttivät hänen puheensa.
Tapahtuma aiheutti suurta huolta.
Kiinnitimme silloin parlamentin puhemiehen huomion tapaukseen, ja hän lupasi tutkia asiaa ja ottaa selvää, minkälaisesta tilanteesta oli kyse, miten mielenosoittajat olivat onnistuneet pääsemään parlamenttiin, ja hän lupasi ryhtyä asianmukaisiin toimiin, jotta tällaisia välikohtauksia enää pääse tapahtumaan.
Kysyisin keskustelemamme asiaan viitaten, eli parlamentin turvallisuuteen, voisitteko te tutkia asiaa selvittääksenne, mihin toimiin turvallisuuden parantamiseksi on ryhdytty, sekä antaa selonteon tuosta marraskuisesta välikohtauksesta.
Hyvä jäsen van Orden, puhemiehistö ja minä panemme huomionne tarkasti muistiin, ja te saatte piakkoin vastauksen esittämäänne tärkeään kysymykseen.
Miesten ja naisten tasapuolinen osallistuminen päätöksentekoon
Esityslistalla on seuraavana Karamanoun laatima naisten oikeuksien ja tasa-arvoasioiden valiokunnan mietintö (A5-0373/2000) komission kertomuksesta naisten ja miesten tasapuolisesta osallistumisesta päätöksentekoon 2. joulukuuta 1996 annetun neuvoston suosituksen 96/694 täytäntöönpanosta (KOM(2000) 120 - C5-0210/2000 - 2000/2117(COS)).
. (EL) Arvoisa puhemies, arvoisa komission jäsen, hyvät kollegat, on totta, että naisten ihmisoikeuksien ja perusvapauksien tunnustaminen on tapahtunut vain vähän aikaa sitten.
Vasta 1900-luvulla naiset saivat oikeuden päästä koulutuksen, tieteiden ja taiteiden piiriin sekä palkkatyöhön, ja lopulta heidät tunnustettiin olennoiksi, joilla on poliittisia oikeuksia.
1900-luku käynnistyi naisten kamppailulla äänioikeuden saamiseksi.
2000-luvun alussa puolet maapallon väkiluvusta käsittävän väestönosan tavoitteet keskittyvät siihen, että sukupuolten välillä päästäisiin oikeudenmukaiseen jakoon kaikissa vastuissa ja velvoitteissa kaikilla talouselämän, yhteiskunnan, perhe-elämän ja politiikan aloilla.
Tarve edistää naisten asemaa päätöksenteossa ja saada aikaan naisten ja miesten tasapuolinen osallistuminen demokraattisiin instituutioihin, mikä heijastaisi sukupuolten välistä luonnonmukaista tasapainoa, on demokratian ja rauhan sekä yhteenkuuluvuuden ja Euroopan unionin kilpailukyvyn ehto.
Vastauksena tähän tarpeeseen neuvosto hyväksyi joulukuussa 1996 komission vuonna 1992 perustaman eurooppalaisen asiantuntijaverkoston yksityiskohtaisten ehdotusten pohjalta merkittävän suosituksen jäsenvaltioille tarkoituksenaan edistää naisten ja miesten tasapuolista osallistumista päätöksentekoon.
Jäsenvaltioiden antamien tietojen perusteella kolmen viime vuoden aikana on todettu pientä edistystä sekä suuria poikkeamia jäsenvaltioiden välillä.
Parhaat tulokset on saavutettu sellaisissa maissa, kuten Ruotsissa ja Suomessa, joilla on pitkät perinteet sukupuolten tasa-arvon edistämisessä ja joissa naisten osuus parlamentissa ja hallituksessa on yli 40 prosenttia.
Kuten tiedetään, Ruotsin hallituksessa on kymmenen miesministeriä ja kymmenen naisministeriä.
Vastapuolella ovat taas sellaiset maat kuin Kreikka ja Italia, joissa naisten osuus on noin 10 prosenttia tai vähemmän.
Ongelma ei tietenkään koske niinkään hallinnon alempia tasoja, vaan korkeita asemia, joissa sijaitsee todellinen päätöksentekovalta, toimeenpanovalta ja joissa suunnitellaan ja organisoidaan Euroopan unionin tulevaisuus.
Tarvitaan tietenkin rohkeita toimia niiden ongelmien ja ristiriitojen ratkaisemiseksi, jotka johtuvat menneisyyteen kuuluvasta sukupuolten välisestä sopimuksesta.
Tarvitaan uutta institutionaalista ja sosiaalista kehystä, joka heijastaa täydellisesti tähän mennessä tapahtuneita muutoksia ja turvaa yhtäläiset mahdollisuudet, jotka jakavat sukupuolten kesken kaiken vastuun oikeudenmukaisesti ja tasapainoisesti niin, että päätökset vastaavat ihmissuvun molempien sukupuolten toiveita, arvoja, prioriteetteja, etuja ja kykyjä.
Nykyään kun naiset osallistuvat täysimääräisesti tuotantoprosessiin ja Euroopan yliopistoissa naisten osuus on suurempi kuin miesten, heidän sulkemisensa niiden keskusten ulkopuolelle, joissa harjoitetaan politiikkaa ja tehdään päätöksiä, ei ole oikeutettua, kuten ei ole myöskään se, että vastuu perhe-elämän velvoitteista ja kodinhoidosta jää yksinomaan naisten harteille.
Sukupuolten yhteistyö ja yhteinen päätöksenteko, feminiinisen ja maskuliinisen tasapaino, voivat tutkimusten mukaan johtaa tasapainoisempaan ja oikeudenmukaisempaan maailmaan.
Tämä tasapaino ei tietenkään voi olla 40 prosenttia alhaisempi kummankaan sukupuolen kohdalla, ja tämä kiintiö on hyväksytty erityisesti Pohjoismaissa, missä sitä on sovellettu jo vuosia.
On varmaa, että naisten muodostama kriittinen massa päätöksentekoelimissä nostaisi etusijalle poliittisella asialistalla kysymyksiä, jotka liittyvät elämänlaatuun ja joita ovat ympäristönsuojelu, sosiaali- ja hyvinvointipolitiikka, terveydenhoito, koulutus, huumeiden käytön ja ihmiskaupan torjunta sekä erimielisyyksien ratkaiseminen rauhanomaisin keinoin.
Tämän tavoitteen, siis sukupuolten tasapuolisen osallistumisen, saavuttaminen edellyttää konkreettisia aloitteita ja toimenpiteitä, kuten puoluerakenteiden ja ehdokasasettelun uudistamista.
Lainsäädännössä puolueiden julkisesta rahoittamisesta pitää edellyttää, että annetaan lisää määrärahoja puolueille, jotka takaavat sukupuolten tasapainon ehdokaslistoillaan, ja että puolueita rangaistaan siitä, että naisehdokkaita on vähän, niin kuin Ranskassa vähän aikaa sitten päätettiin.
Erityisesti niissä maissa, joissa naisten osallistuminen jää alle 30 prosentin, hallitusten on tutkittava vaalijärjestelmien tarkistamista tai uudistamista.
Jotta kiintiöiden käyttöönotto olisi tehokasta, sen yhteydessä on lisäksi ryhdyttävä myös muihin toimenpiteisiin, jotka koskevat puolueita ja vaalijärjestelmän tarkistamista.
Lisäksi täytyy puuttua stereotyyppisiin sukupuolirooleihin jo varhaisessa iässä koulutuksen avulla sekä lisätä naisten valmiuksia johtotehtäviin.
On tuettava vanhustenhoitoon liittyviä sosiaalisia rakenteita, ja jäsenvaltioiden on tehtävä seuraavassa hallitustenvälisessä konferenssissa perustamissopimukseen muutoksia, joilla luodaan vahva oikeusperusta, joka takaa sukupuolten tasapuolisen osallistumisen Euroopan unionin toimielimiin, jotta vihdoinkin toteutuisi se, minkä pitäisi olla itsestään selvää, eli että sukupuolten välinen luonnollinen tasapaino ilmenee myös valtakeskuksissa, jotta mitään päätöksiä Euroopan tulevaisuudesta ei tehtäisi ilman naisia.
Arvoisa puhemies, arvoisa komission jäsen, hyvät parlamentin jäsenet, miten onnistumme varmistamaan naisten ja miesten tasapuolisen osallistumisen työelämään niin yksityisessä talouselämässä kuin julkisissa laitoksissakin, niin Euroopan tasolla kuin kansallisillakin tasoilla?
Tarvitsemme tehokkaan strategian, joka johtaa myönteisiin toimiin.
Meidän on aloitettava taistelu tietämättömyyttä ja vanhentuneita sukupuolirooleja vastaan.
Esimerkkejämme ovat itsetietoiset naiset, jotka etenevät hyvinkin johtaviin tehtäviin ja osallistuvat aktiivisesti yhteiskunnalliseen elämään.
Heidän - aivan kuten miestenkin - on voitava selviytyä kotitaloustöistä aivan yhtä hyvin kuin työelämän vaatimuksista.
Onnittelen PPE-DE-ryhmän puolesta jäsen Karamanouta hänen mietinnöstään, joka sisältää useita tärkeitä kohtia, kuten vaatimuksen kasvattaa naisten vaikutusvaltaa tai lisätä naisten aivan liian pientä osuutta paitsi yritysten johto- tai päätöksentekoelimissä niin myös ammattiyhdistysliikkeessä.
Epätasa-arvoa työmarkkinoilla voidaan torjua edistämällä kykyjä jo varhaisessa vaiheessa.
Kannatamme myös sukupuolikohtaisten tilastojen kokoamista koskevaa vaatimusta, jotta voidaan laatia todellista ja tavoiteltua tilannetta koskevat luotettavat analyysit.
Kannatamme sukupuolten välistä yhteistyötä ja haluamme siksi, että naisia koskevat ongelmat, naisten näkemykset ja kokemukset otetaan huomioon.
Ne todellakin rikastuttavat miesten maailmaa.
Muutamat lausunnot eivät kuitenkaan saaneet taakseen naisten oikeuksien ja tasa-arvoasioiden valiokunnan PPE-DE-ryhmän jäsenten enemmistöä.
Siksi puolet kannatti ja puolet vastusti mietintöä eli hyvin tasapuolisesti.
Olen esittänyt päähuolenaiheemme yhdessä Astrid Lullingin kanssa neljässä tarkistuksessa.
Jäsen Karamanou on jo hyväksynyt yhden niistä: ammattia ja perhettä ei pitäisi enää kuvata kaksinkertaiseksi syrjinnäksi, jota vastaan naisten on taisteltava, vaan kaksinkertaiseksi työmääräksi, josta heidän on selviydyttävä ja joista he myös käytännössä selviytyvät.
Toinen tarkistus koskee ehdotusta, jonka mukaan naisten on saatava koulutusta, jotta he voivat edetä urallaan ja johon sisältyy esimerkiksi julkinen esiintymisen ja itsensä esiintuominen.
Ensiksi on todettava, että myös miehillä on tällä alalla suuria puutteita. Toiseksi: monet nykypäivän naiset eivät suinkaan odota, että he saavat ensin taloudellista tukea.
Hehän tekevät sen itse; he ovat saavuttaneet sen jo kauan sitten.
Kaksi tärkeintä tarkistusta koskee kuitenkin kiintiöiden käytön torjumista.
Me tiedämme, että jäsenvaltioissa sovelletaan erilaisia sääntöjä.
Toisissa maissa on käytetään kiintiöitä, toisissa suhteutettua järjestelmää.
Toiset haluavat käyttää eräänlaista vetoketjujärjestelmää, jolloin ehdokasluettelossa on vuorotellen mies ja nainen, ja toisissa maissa säädetään, että puolueiden on maksettava sakkoa, jos ehdokaslistoilla ei ole riittävästi naisehdokkaita.
Tässä yhteydessä on otettava huomioon läheisyysperiaate.
Ei käy suinkaan päinsä, että jäsenvaltioiden yksittäiset toimenpiteet mitätöidään takaoven kautta Euroopan tasolla.
Toisaalta mietinnössä hallituksia kehotetaan tutkimaan erilaisten vaalitapojen vaikutusta.
Se ei ole hallitusten tehtävä. Se on puolueiden tehtävä.
Puolueiden olisi määritettävä se ja laadittava vaaliluettelonsa tarkasti etukäteen.
Se on puolueiden tehtävä eikä hallitusten.
Nämä tarkistukset ovat meille niin tärkeitä, että olemme pyytäneet nimenhuutoäänestystä.
Jos te jäsen Karamanou kannatatte meitä tässä kysymyksessä, varmistanette samalla, että mietintönne saa selvän enemmistön.
Tasa-arvoa vaalivien on varmistettava, että tavoitteiden lisäksi asetamme oikein myös yksityiskohdat.
Mitä tarkempaa sanamuotoa me käytämme, sitä parempi on uskottavuutemme etenkin niiden silmissä, joilla ei ole vielä riittävästi kokemusta tältä alalta, ja sitä varmemmin tämä mietintö saa tänään laajan kannatuksen.
Arvoisa puhemies, hyvät kollegat, sosiaalidemokraattinen ryhmäni haluaa antaa jokaiselle EU:n kansalaiselle mahdollisuuden osallistua päätöksentekoon paikallisella, alueellisella, kansallisella ja eurooppalaisella tasolla.
Naisten yhdenvertainen osallistuminen poliittiseen ja sosiaaliseen päätöksentekoon ei ole ainoastaan laillinen oikeutemme vaan myös yhteiskunnallinen välttämättömyys.
Me emme rikastuta miesten maailmaa, vaan me jaamme tämän miesten maailman kaikilta osin.
Jatkamme kollegamme Karamanoun kanssa kamppailua uuden vuosituhannen alussa parantaaksemme vallan tasapuolista jakoa miesten ja naisten kesken, ja kiitän häntä sydämellisesti hänen väsymättömästä työstään.
Tie on ollut pitkä Suomessa ensimmäisestä naisten äänioikeuslaista Ranskan tasa-arvoisiin ehdokasluetteloihin, ja kestää vielä kauan ennen kuin meille on itsestään selvää, että naispuoliset presidentit, pormestarit, ministerit ja puoluejohtajat ovat osa arkipäivää.
Euroopan unioni on edistynyt merkittävästi tällä alalla.
Olemme nyt onnistuneet lisäämään naisten osuutta parlamentissa 30 prosenttiin, vasemmistoryhmät kuitenkin selvästi enemmän kuin konservatiiviset ja pikemminkin oikealle suuntautuneet ryhmät.
Komissiossa naisten osuus on 25 prosenttia, jäsenvaltioiden hallituksessa 24,8 prosenttia, kansallisissa parlamenteissa 22,5 prosenttia.
Olen ylpeä, että omasta maastani tulee eräs hyvä uutinen.
Saksan hallituksen uudelleenmuodostamisen jälkeen olemme - myös minun ryhmäni, minun poliittinen perheeni - onnistuneet lisäämään naisten osuutta Saksan liittohallituksessa 37,5 prosenttiin.
Esiinnymme siis itsetietoisesti tasa-arvokysymyksen edistäjänä ja kannatamme Karamanoun mietinnössä esitettyjä vaatimuksia.
Voin vain kehottaa parlamenttia seuraamaan näissä kolmessa jäsen Mannin juuri edellä tarkastelemissa kysymyksissä esittelijän esimerkkiä, toisin sanoen alkuperäistä tekstiä, jonka myös valiokunta on esittänyt.
Jos hylkäämme kiintiöt, suosittelisimme puolueita valitsemaan väärän tien.
Kannatimme muuten kiintiöitä Pekingin naisten maailmankonferenssia koskevassa mietinnössä.
Se on oikea keino pitää kaikki välineet avoimina.
Arvoisa puhemies, haluaisin ensiksi kiittää esittelijä Karamanouta todella erinomaisesta mietinnöstä.
Se on mielestäni laadittu esimerkillisesti.
Mietinnössä korostetaan selkeästi, että jäsenvaltioiden välillä vallitsee suuria eroja, mutta yksi asia yhdistää kuitenkin kaikkia valtioita: tasa-arvo ei toteudu. Se ei toteudu niissäkään valtioissa, joissa tasa-arvoasiat ovat pisimmällä, ja tarkoitan tällä muun muassa Pohjoismaita.
Siellä asiassa on päästy hyvin pitkälle parlamentaarisella tasolla, sekä kansan valitsemien edustajien että hallituksen tasolla.
Tässä yhteydessä mainitaan vain Ruotsi ja Suomi ja Tanska sivuhuomautuksessa.
Haluaisin sen vuoksi sanoa muutaman sanan Tanskasta.
Haluaisin korostaa, että Tanskan hallituksen 21 ministeristä 9 on naisia, ja että niin talousministeri kuin valtiovarainministerikin ovat naisia.
Minun puolueessani on tällä hetkellä neljä naisministeriä ja yksi miesministeri, lisäksi kansankäräjäryhmän puheenjohtaja ja puolueen puheenjohtaja ovat naisia, ja minä olen puolueeni ainoa Euroopan parlamentin jäsen.
Emme ole onneksi koskaan ryhtyneet käyttämään kiintiöjärjestelmiä, koska uskon, että niiden käyttämisestä olisi hyötyä miehille.
Pohjoismaissakin naisia on kuitenkin hyvin vähän hallintoviroissa, ainakaan korkeimmissa viroissa.
Tanskalla ei ole mitään syytä kerskailla, eikä käsitykseni mukaan Ruotsillakaan.
Kuten eilen sanottiin, Ruotsin pääministerin valtuuskuntaan kuului vain miehiä.
Meillä on siis selkeä ongelma.
Henkilökohtaisesti uskon, että se johtuu niistä vaatimuksista, joita naisille asetetaan hierarkkisessa järjestelmässä.
Siitähän voidaan kuitenkin keskustella.
Maailmanlaajuistuminen ja tieto- ja viestintäteknologia kulkevat kahteen eri suuntaan.
Tieto- ja viestintäteknologian rakenteessa ei ole selvästikään hierarkiaa, ja se on naisille eduksi.
Maailmanlaajuistumisen rakenne on keskittävä, mikä on loukkaus naisia kohtaan, koska he yleensä häviävät hierarkkisessa järjestelmässä.
Arvoisa puhemies, haluaisin lopuksi sanoa, että tärkein viestini on se, että meille voi olla uskomattoman paljon hyötyä Euroopan tason yhteistyöstä, mutta meidän on tunnustettava, että valtioiden ongelmat ovat hyvin erilaisia, ja sen vuoksi tarvitsemme täysin erilaisia aloitteita.
Meidän on eroteltava toisistaan ne asiat, joista on hyötyä kaikille yhteisön jäsenille, esimerkiksi vertailukelpoiset tilastot, ja ne alueet, joiden osalta voimme selvästikin vain kannustaa toisiamme.
Tämä kanta on ajankohtainen myös laajentumisen yhteydessä.
Kyse on valtioista, joiden lainsäädäntö on kyllä kohdallaan, mutta tosiasiat eivät, ja sen vuoksi yhteinen apumme on todellakin tarpeen.
Arvoisa puhemies, haluan onnitella Karamanouta hänen erinomaisesta ja kattavasta mietinnöstään.
Yksi sen tärkeimmistä aiheista on integroidun strategian tarve.
Mikäli aikomuksemme on käsitellä tätä hyvin vakavaa epätasapainoa, joka koskee miesten ja naisten välistä osallistumista päätöksentekoon ei pelkästään poliittisessa elämässä vaan päätöksentekoon myös kaikilla yhteiskunnan tasoilla, tämä strategia on välttämätön.
Meidän on syytä muistaa, että vasta viime vuonna puheenjohtajavaltio Suomi tarkasteli jäsenvaltioissa yhdeksää alaa, johon kuuluivat kansalliset, alueelliset ja paikalliset luottamuselimet, valtionhallinto ja korkein oikeus.
Tekipä puheenjohtajavaltio tutkimusta missä tahansa, se sai selville, että naiset olivat aliedustettuina.
Ongelmista on tiedetty jo pitkään, mutta edistys niiden ratkaisemiseksi on ollut hidasta.
Toistamme itseämme jatkuvasti näissä mietinnöissä, ja vaadimme parempia tilastotietoja ja koulutusta, tietoisuutta edistäviä kampanjoita, joilla useampia naisia rohkaistaan osallistumaan politiikkaan ja toimimaan kuten omissa yhteisöissään ja paikallisissa ryhmissään, joissa he ovat usein onnistuneet saavuttamaan avainhenkilön aseman, sekä toimia, joiden avulla miesten ja naisten on helpompaa tasapainottaa työtä ja perhe-elämää.
Meidän on jatkettava näiden asioiden korostamista, sillä niitä tarvitaan.
Mutta lisäksi tarvitsemme myönteisiä toimia, esimerkiksi kiintiöitä, jotta onnistuisimme muuttamaan asioita konkreettisesti.
Tässä mietinnössä ei määrätä, mitä yksittäisissä jäsenvaltioissa pitäisi tehdä, mutta siinä vedotaan hallituksiin, jotta ne tutkisivat omaa tilannettaan ja ryhtyisivät toimiin parantaakseen naisten ja miesten välistä tasapainoa käyttämällä, mikäli tarpeen, lainsäädännöllisiä keinoja, kuten jotkin ovatkin jo tehneet.
Siellä, missä näitä toimenpiteitä on käytetty, on saavutettu myönteisiä tuloksia, eikä pelkästään siten, että useampia naisia on valittu parlamenttiin vaan myös siten, että tietoisuus on lisääntynyt, muille naisille erityisesti tytöille on onnistuttu tarjoamaan hyviä roolimalleja ja parantamaan keskustelua ja päätöksentekoa kaikilla tasoilla.
Niinpä Vihreät / Euroopan vapaa allianssi -ryhmä tukee mietintöä, koska se edistää tasa-arvon ja todellisen demokratian saavuttamista.
Arvoisa puhemies, Naishistorian hakuteoksesta (Kvinnohistorisk uppslagsbok) Patriarkaattia (Patriarkat) käsittelevän hakusanan kohdalta voi lukea, että se on:
Yhteiskuntajärjestelmä, joka perustuu miesten välisiin hierarkkisiin suhteisiin, joiden rakenne perustuu siihen, että päätöksentekoprosesseja valvotaan ylhäältä käsin ja että naiset sukupuolena asetetaan alempiarvoiseen asemaan.
Ideologisen perustelun lähtökohtana on arvojärjestelmä, joka on miehisten ajattelijoiden luoma ja joka rakentuu miesten todellisuuskäsityksen pohjalle.
Lisäksi kohdasta voi lukea, että: järjestelmän materiaalisen perustan muodostaa sukupuolen mukainen työnjako, jossa kaikilla hierarkioiden tasoilla naisille annetaan palkattomat tai huonommin palkatut tehtävät.
Tämän edellytyksenä on naisten seksuaalisuuden ja hedelmällisyyden valvonta.
Tämä valvonta vaatii osaksi rakenteellista naisiin kohdistuvaa väkivaltaa, osaksi naisten harjoittamaa oman sukupuolensa sortamista.
Arvoisa puhemies, haluan palata hieman kysymykseen siitä, miten me harjoitamme oman sukupuolemme sortoa.
Tämä istuntosali ei ole ainoa paikka, jossa erityisesti PPE-ryhmän jäsenet keskustelevat kiintiöistä - keskustelua käydään laajalti muuallakin yhteiskunnassa - ja he pelkäävät paniikinomaisesti sukupuolikiintiöitä jostakin minulle tuntemattomasta syystä.
Sanotaan, että naisten pitää ansaita asemansa ansioidensa perusteella, mutta haluaisin esittää kysymyksen, jota miespuoliset työnantajat ja huippupoliitikot eivät ilmeisesti yleensä esitä: millaisia ansioita haluamme nähdä?
Mehän tiedämme, että nykyään naiset ja miehet vastaavat laajalti yhteiskunnan kokonaisuuden eri osista.
Meillä yhdistyneen vasemmiston edustajilla ei ole minkäänlaisia vaikeuksia tukea täysin esittelijä Karamanoun mietintöä - päinvastoin.
Odotamme niin kutsuttua ketsuppivaikutusta.
Olemme nyt odottaneet 150 vuotta, joten emme halua enää odottaa edes kahta vuotta, että jotakin tapahtuisi.
Hyvä jäsen Karamanou, olen sitä mieltä, että naisten tai ehkä myös nuorten vähäinen edustus parlamentissa ei johdu liiallisesta demokratiasta vaan pikemminkin demokratiavajeesta, ja uskon, että puolueiden laatimat ehdokaslistat, jotka lisäksi laaditaan - kuten te esitätte mietinnössänne - suljettuina listoina, joiden kohdalla ei edes ole suosituimmuusäänestyksen mahdollisuutta, muodostavat järjestelmän, joka takaa erinomaisesti nimenomaan puolueiden, eli puolueiden virkamiesten ja puolueiden valitsemien edustajien, olivatpa he sitten naisia tai miehiä, suhteellisen edustuksen istunnoissamme.
Naisten tai myös nuorten vähäinen edustus istunnoissamme sen sijaan johtuu mielestäni juuri vaalijärjestelmistä, jotka estävät ehdokkaita väittelemästä ja ottamasta mittaa toisistaan ja tulemasta - vaikkapa esivaalien kautta - ennemmin kansan kuin puoluesihteerien valitsemiksi.
En usko, että tarvitaan erityisen selkeitä tilastollisia todisteita suuntaan tai toiseen - en tiedä, mitä Margaret Thatcher tai Hillary Clinton ajattelisivat suhtautumisestanne enemmistövaaliin - mutta katson, että monet tiedot ja tosiasiat todistavat väitettänne vastaan.
Esitätte mietintönne perusteluissa jopa suosituksen, että myönnettäisiin rahoituskannustimia niille puolueille, jotka tuovat eniten naisia parlamenttiin.
Pelkään, että tämä byrokratiaan ja subventioihin perustuva keino - vaikka sen taustalla onkin erinomainen tarkoitus - ei ole oikea tapa kehittää parlamentin edustusta ja edustavuutta.
Naisten edustuksen parantaminen edellyttää demokratian lisäämistä eikä sen vähentämistä.
Arvoisa puhemies, hyvät kollegat, kaikkien pohdintojen ytimenä on oltava naisten ja miesten yhtäläisten mahdollisuuksien toteuttaminen.
En tarkoita yhtäläisillä mahdollisuuksilla samaistamista, vaan pikemminkin naisten yhdenvertaisia osallistumis- ja ylenemismahdollisuuksia päätöksentekoprosessissa ja työelämässä, kuten samanarvoista työtä tekevien naisten ja miesten palkkaerojen poistamista.
Luvut osoittavat meille, että vaikka vähintään puolet äänestäjäkunnasta useimmissa maissa on naisia, päättävässä asemassa olevien naisten osuus elinkeinoelämässä ja julkisissa viroissa on hälyttävän pieni.
Mielestäni politiikan ensisijaisena tehtävänä on poistaa kaikki yhtäläisten mahdollisuuksien tiellä olevat esteet.
Kyse on siis reunaehdoista, joiden ansiosta naisten on mahdollista itse päättää ja vastata omasta elämästään.
Politiikassa, jossa tämä tehtävä sysätään elinkeinoelämän toimijoille, ei nähdä paljoakaan vaivaa asianomaisten hyväksi.
Kyse on sosiaaliturvasta, kotona tehdyn työn arvostuksesta, pätevyyksistä, työoloista ja työajoista ja paljon muusta.
Kyse ei ole kiintiöistä ja myönteisestä syrjinnästä.
Sallinette minun sanoa, että tämä käsite on itsessään järjetön.
Miten syrjintä voisi olla myönteistä?
En haluaisi työtäni sillä perusteella, että olen nainen, vaan siksi, että olen pätevä siihen, ja uskon, että monet naiset ovat asiasta samaa mieltä.
Arvoisa puhemies, arvoisa komission jäsen, tässä mietinnössä käsitellään miesten ja naisten tasapuolista osallistumista päätöksentekoon ja siinä tarkastellaan eri tilanteita ja naisten vähäistä osallistumista.
Olemme aina tehneet selväksi, että puolet väestöstä koostuu meistä naisista ja siksi osallistumisen tulee olla suurempaa, jotta naiset tuntisivat olevansa riittävässä määrin edustettuina.
On kuitenkin tärkeää osoittaa myös, että naisten osallistuminen julkisen elämään ja työmarkkinoille siten, että he ovat merkittävillä paikoilla, on tapahtunut vasta äskettäin.
On myös sanottava, että näin on tapahtunut naisten oman aloitteellisuuden ansiosta ja valtavien ongelmien ratkaisemisen jälkeen.
Kyse on pitkästä matkasta, jota meidän on jatkettava, kunnes on niin tavallista, että aina miehille kuuluneilla paikoilla on naisia, ettei tämänkaltaisia mietintöjä enää tarvita.
Naiset tarvitsevat tukea, enemmän koulutusta, helpotusta työaikaan ja riittävästi apua voidakseen yhdistää ammatinharjoittamisen ja perhe-elämän.
Naisten osallistuminen suuremmassa määrin edellyttää demokratian parantamista ja sitä, että naisten oikeus tasapuoliseen osallistumiseen miesten kanssa tunnustetaan täysimääräisenä.
Olemme mietinnöstä lähes samaa mieltä ja haluaisimme olla siitä täysin yhtä mieltä lukuun ottamatta mainintaa, joka koskee pakollisten kiinteiden kiintiöiden perustamista, koska ne voivat aiheuttaa naisille lisäongelmia.
Puolustamme nykyistä tasapuolisempaa ja suurempaa osallistumista ja taistelemme sen puolesta, erityisesti joissakin Euroopan unionin maissa.
Jäsenvaltioiden parlamenttien tasa-arvovaliokunnista koostuvaa eurooppalaista verkkoa, joka on jo olemassa, pitäisi vahvistaa, koska se on juuri oikea paikka kokemusten ja hyvien käytänteiden vaihtamiseen.
Naisten pitää osallistua toimintaan kaikissa asioissa, ei ainoastaan omien oikeuksiensa puolustamisessa, ja heidän on otettava osaa arkipäivän ongelmien ratkaisuun toimielimistä, yritysten johtoelimistä, ammattijärjestöistä sekä kulttuuri- ja yhteiskunnallisen alan järjestöistä käsin.
Arvoisa puhemies, naiset kannattelevat puolta taivaasta, sanoi kerran eräs menestynyt mies.
Naisten ääni puuttuu kuitenkin tärkeitä päätöksiä ja painotuksia tehtäessä.
Naiset, joita maailman väestöstä on yli puolet, ovat nimittäin voimakkaasti aliedustettuina poliittisilla, taloudellisilla ja sosiaalisilla aloilla.
Sitä on demokratiassa mahdoton hyväksyä.
Tasa-arvoasioissa vallitsevan teorian ja todellisuuden välinen kuilu on kaikkien suurin juuri päätöksenteossa.
Jotta pääsisimme tasa-painoon, tarvitsemme konkreettisen toimintasuunnitelman, jossa on määrätty tietty aikataulu.
Vertailuanalyysijärjestelmä on tärkeä osa tällaista suunnitelmaa.
Olen sen vuoksi iloinen, että esittelijä Karamanou kaipaa tällaista järjestelmää.
Ehdotan, että EU:n tavoitteet, jotka koskevat naisten asemaa päätöksenteossa, perustuisivat keskiarvoon, joka laskettaisiin jokaisella alalla kolmen menestyksekkäimmän jäsenvaltion tilanteen perusteella, ja että jäsenvaltiot laatisivat vuosittain asiaan liittyviä kertomuksia.
Naiset ovat ihmisoikeusloukkauksien, esimerkiksi raiskausten, seksuaalisen hyväksikäytön, perheväkivallan ja ihmiskaupan pääasiallisia uhreja, mutta he ovat aliedustettuina niissä oikeudellisissa ja lainsäädännöllisissä elimissä, jotka käsittelevät näitä rikoksia ja päättävät oikeussäännöistä.
Tästä seuraa, että näitä rikoksia pidetään vähäisinä; usein niissä jätetään syyttämättä.
Naisten tasa-arvoinen osallistuminen päätöksentekoon ei perustu pelkästään sosiaalisen oikeudenmukaisuuden ja demokratian vaatimukseen, se on myös välttämätöntä, jotta voisimme hyödyntää naisten kokemuksia ja osaamista kaikilta osin.
Olisi luvatonta tuhlausta jättää naisten voimavarat päätöksenteossa hyödyntämättä.
Ruotsissa sosiaalidemokraattinen puolue on päättänyt asettua kiintiöiden kannalle; tämä saavutettiin useiden vuosien taistelun jälkeen, jonka tarkoituksena oli, että päätöksentekoon saataisiin mukaan enemmän naisia, ja kyse on pätevistä naisista.
Hallituksessamme naisten osuus on 50 prosenttia ja eduskunnassa naisten osuus on 44 prosenttia.
Ainoa puolue, joka avoimesti vastusti tätä, oli konservatiivinen puolue, mutta kaikki nämä naiset ovat päteviä.
Naisten ei pidä pelkästään kannatella puolta taivasta, vaan heillä on myös oltava oikeus kantaa vastuunsa koko maailmaa koskevista päätöksistä.
Arvoisa puhemies, haluan kiittää hyvästä mietinnöstä.
Kaikille pitäisi olla itsestään selvää, että miehillä ja naisilla on yhtäläiset mahdollisuudet osallistua päätöksentekoon kaikilla tasoilla, mutta niin ei valitettavasti ole.
Mitä asialle siiten voitaisiin tehdä?
Tarvitsemme suurempaa tasa-arvoa kotona, hyviä lastenhoitomahdollisuuksia, vanhemmuuteen liittyvän vastuun jakamista, parempia virikkeitä koulutusjärjestelmässä, jotta voisimme murtaa perinteiset sukupuoliroolit, ja joustavia työaikoja, jotta voisimme täyttää yksilölliset tarpeet.
Sitä paitsi politiikassa, elinkeinoelämässä ja järjestömaailmassa tarvitaan työmuotoja, joiden lähtökohtana eivät ole miesten painottamat asiat.
Vaikka miehet hallitsevatkin politiikkaa edelleen aivan liikaa - toisissa valtioissa enemmän kuin toisissa - ongelmat ovat sitäkin suurempia elinkeinoelämässä ja ammattiyhdistysliikkeessä.
Sitä ei voi hyväksyä ja siihen on kiinnitettävä entistä enemmän huomiota.
Tasa-arvo ei ole naiskysymys ja se voidaan saavuttaa vain, jos molemmat sukupuolet tekevät yhteistyötä.
Sen vuoksi miehet on saatava osallistumaan tasa-arvoon liittyvään työhön aivan toisella tavalla kuin nykyään.
Entistä useamman miehen olisi muun muassa osallistuttava aktiivisemmin tasa-arvoon liittyvään työhön parlamentissa.
Naisia tarvitaan enemmän päättäviin asemiin, mutta - mistä olen samaa mieltä jäsen Theorinin kanssa - ei sen vuoksi, että he edustaisivat tiettyä sukupuolta vaan sen vuoksi, että on mahdotonta hyväksyä sitä, että näin suuri kykyjen ja kokemuksien määrä menee hukkaan.
Arvoisa puhemies, hyvät kollegat, jäsen Karamanoun mietinnössä tartutaan mielestäni tärkeään aiheeseen: miesten ja naisten tasapuolinen osallistuminen päätöksentekoon on nimittäin äärimmäisen hankala kysymys.
Kaikki luvut osoittavat sen jatkuvasti. Etenemme hitaasti.
Sen vuoksi minun mielestäni on syytä korostaa päätöksentekoa koskevaa kysymystä ja sitä, mitä Euroopassa voidaan asian hyväksi tehdä.
Euroopalla on ollut alullepanijan rooli toisaalta taistelussa miesten ja naisten tasavertaisen kohtelun ja toisaalta päätöksentekoon osallistumisen tasapuolisuuden puolesta.
Tämä ei kuitenkaan vielä alkuunkaan riitä, jos ajatellaan Euroopan perusoikeuskirjan sisältöä, jossa esimerkiksi poliittisen päätöksenteon yhteydessä mainitaan ainoastaan Euroopan vaalit ja kunnallisvaalit.
Haluaisinkin puhua teille lyhyesti juuri Ranskan tilanteesta.
Käymme taistelua nyt, kun Ranskassa sovelletaan parhaillaan erästä lakia kunnallisvaaleihin, ja olemme huomanneet, että Ranskan lehdistössä on päivittäin hyvin mielenkiintoisia artikkeleita ja keskustelupalstoja todellisuuden muuttumisesta. Jäsen Karamanou, Ranskan asema on nimittäin Kreikan tavoin Euroopan kehnoin tässä asiassa.
Meitä naisia on 8 prosenttia kansallisessa parlamentissa sen jälkeen, kun paikoista kiisteltiin hallituksessa, ja jako tapahtui täysin umpimähkäisesti.
Meitä on siis alle 10 prosenttia. Ranskan esimerkki on siis tärkeä.
Tämänpäiväistä keskustelua on käyty Ranskassa yhtäjaksoisesti jo kaksi tai kolme vuotta.
Tuolloin saatoin esittää kuitenkin vain yhden argumentin miesten ja naisten tasa-arvon puolustamiseksi, vaikka tavoitteeni on puolustaa tasa-arvoa yleisellä tasolla, eikä pelkästään politiikassa.
Tuolloin käyttämäni argumentti on poliittinen ja filosofinen: tasa-arvo ei toteudu ilman vaatimusten asettamista, ja haastankin PPE-ryhmän todistamaan toisin.
Jättäkäämme puheet myönteisen syrjinnän kiintiöistä tai muista vastaavista asioista.
Yhteiskunnassamme ei pitäisi harjoittaa mitään sellaista toimintaa, jossa ei asetettaisi tasa-arvoa takaavia vaatimuksia.
Halusin tehdä vain tämän huomion.
Tämä oli vihonviimeinen argumenttimme taistelussa tasa-arvon puolesta.
Siksi lisäisinkin hyvin lyhyesti puheenvuoroni loppuun, että olisi syytä täsmentää päätöksenteosta tänään käymämme keskustelun muutamia tärkeitä kohtia, jotka eivät liity sukupuolten väliseen tasa-arvoon koko laajuudessaan: kyse on poliittisen ja taloudellisen tasa-arvon välisestä erosta.
Tiedämme jo nykyään, miten politiikassa pitää toimia. Menemme mielestäni eteenpäin tässä asiassa.
Kotimaassani hankkimani kokemus on kuitenkin minulle suureksi hyödyksi.
Taloudellisissa kysymyksissä vallitsevaa yleistä tasa-arvoa ja päätöksentekoa koskeva ongelma onkin jo paljon vakavampi ja laajempi.
Liberaaliryhmän kollegani muistutti juuri hetki sitten, että ammattiliitoissa ja ammattivaaleissa tapahtuvaa toimintaa on hädin tuskin selvitetty nykyään.
Meidän on vielä uurastettava tällä saralla, jolla ongelma on paljon hankalampi.
Olen sitä mieltä, että meidän olisi vastedes jätettävä puheet poliittisesta tasa-arvosta, jos emme kerran keksi keinoja, jotka käsittääkseni velvoitteiden osalta poikkeaisivat politiikassa käytetyistä keinoista.
On löydettävä keinoja, jotta voidaan taata naisten aiempaa suurempi edustus työelämässä ja eri ammateissa.
Arvoisa puhemies, kun minä noin 30 vuotta sitten aloittelin poliittista uraani, matkustin New Yorkissa pidetyn naisten maailmankonferenssin valmistelevaan kokoukseen Meksikoon maamme sillä hetkellä ainoan naispuolisen diplomaatin avustajana.
New Yorkissa käydyt keskustelut siitä, kuinka voisimme auttaa naisia osallistumaan päätöksentekoon, löytämään tiensä työelämässä, ja niin edelleen, eivät koskettaneet häntä.
Hän oli nimittäin saavuttanut tavoitteensa omin voimin, mutta oli joutunut luopumaan niin paljosta, että hänestä oli tullut nainen, jota en toivoisi muiden naisten pitävän esikuvanaan.
Sillä naiset, jotka vuosia sitten hakeutuivat politiikan pariin, diplomaattisiin tehtäviin ja niin edelleen, ovat joutuneet luopumaan hyvin paljosta.
Me haluamme antaa naisille mahdollisuuden osallistua normaalisti - hieman yhteiskunnan tukemina - myös päätöksentekoon, politiikkaan ja työelämään.
Ja voimme kysyä: millä tavalla pääsemme tähän tavoitteeseen?
Kuinka voimme auttaa naisia?
Jo vuosikausia olemme yrittäneet löytää strategioita yhteiskunnalle, joka lupaa kyllä kauniisti, että naisille tulee taata kaikki mahdollisuudet, mutta joka osallistuu valitettavan vähän tiukkojen, tehokkaiden strategioiden kehittämiseen asian toteuttamiseksi.
Ne harvat strategiat, joita on löytynyt, ovat aina olleet strategioita, joihin liittyy tavoitetasoja tai kiintiöitä. Niitä voi kutsua miksi haluaa.
Tavoitetasojärjestelmä tai kiintiöjärjestelmä ei ole järjestelmä, joka koskee ainoastaan naisia.
Minun kotimaassani, missä kahden kielialueen, hollanninkielisen ja ranskankielisen, täytyy elää sovussa keskenään, käytetään kiintiöitä myös oikeiden kielisuhteiden säilyttämiseksi.
Kiintiöjärjestelmä ei siis ole erityisesti naisiin sovellettava järjestelmä.
Keskustelusta saa sen kuvan kuin järjestelmä koskisi vain naisia, mutta järjestelmää käytetään monilla yhteiskunnan alueilla.
Tulevaisuudessa sitä tullaan mahdollisesti käyttämään vielä muillakin alueilla.
Olen maininnut yhden esimerkin.
Enkä siis ymmärrä ihmisiä, jotka pelkäävät tätä järjestelmää niin kovasti.
Mietinkin usein, vastustetaanko kiintiöjärjestelmää pohjimmiltaan siksi, että halutaan itse asiassa estää naisia pääsemästä mukaan päätöksentekoon, vai vastustetaanko tässä todella järjestelmää sinänsä.
Minä kannatan kiintiöjärjestelmää.
Suuri osaa ryhmääni ei ole asiasta samaa mieltä, mutta jotkut muut kyllä.
Minä kannatan järjestelmää.
Olemme ottaneet sen käyttöön tuloksekkaasti Belgiassa ainoana Euroopan valtiona, minkä jälkeen Ranska seurasi Belgian esimerkkiä.
Minusta se on tällä hetkellä yksi ainoista olemassa olevista käytännön toimenpiteitä.
Tuen Karamanoun mietintöä.
Onnitteluni.
Arvoisa puhemies, arvoisa komission jäsen, vaikka naisten osallistuminen koulutukseen, työelämään ja politiikkaan on lisääntynyt ja lisääntyy kaiken aikaa, on ilmeistä, että kyseisillä yhteiskunnallisilla osa-alueilla esiintyy vielä suuria vaikeuksia ja epätasa-arvoisuutta.
Ne, jotka luottavat siihen, että muodollisen tasa-arvon ja ajan kulumisen myötä itsesäätely toimii yhteiskunnallista tasapainoa edistävästi, erehtyvät, koska he jättävät huomiotta, että lakiin sisältyvä tasa-arvo ja yhtäläiset mahdollisuudet ovat välttämättömiä mutteivät riittäviä vaatimuksia.
Kyvykkäät naiset eivät monestikaan pääse etenemään urallaan, vaikka me tiedämme monia tapauksia, joissa miehet pääsevät vallan kahvaan ilman riittäviä ansioita, eikä heitä koskaan nimitetä "kiintiömiehiksi".
Jo monta vuotta sitten mainitsemamme pariteettidemokratia on väline, jonka avulla voidaan tasapuolisen edustuksen avulla lakkauttaa rakenteellinen valtamalli, joka on naiset päätöksenteon ulkopuolella.
On välttämätöntä luoda hallintorakenteita, joiden avulla sukupuolten tasa-arvoa voidaan edistää ja valvoa, ja lisäksi olisi erittäin kiinnostavaa koota uudelleen naisten päätöksentekoon osallistumista edistänyt eurooppalainen asiantuntijaverkko, joka hoiti aiemmin tehtävänsä melkoisen menestyksekkäästi.
Kuten jäsen Karamanoun loistavassa mietinnössä sanotaan, toisaalta on erityisen tärkeää suosia kaikissa politiikoissa miesten ja naisten osallistumista siten, että suhde on vähintään 40 ja enintään 60 prosenttia.
Tässä mielessä joidenkin poliittisten puolueiden jouduttamat vetoketjujärjestelmät ovat olleet kiistämättömän menestyksekkäitä.
Niinpä pyrkimyksenä saada hyväksytyksi sellaiset kansallisia vaaleja koskevat säännöt, joissa velvoitetaan laatimaan ehdokaslistat tasapuolisesti.
Seuraavaan hallitustenväliseen konferenssiin pitää sisällyttää tähän asiaan pyrkiviä tarkistuksia perustussopimukseen, jotta tämä tavoite toteutuisi unionin kaikissa toimielimissä ja toimintalinjoissa.
Arvoisa puhemies, arvoisa komission jäsen, hyvät virkasisareni, jos me haluamme parantaa demokratiaamme, minkä on oltava tavoitteenamme täällä, meidän on saatava jakaa vastuu ja valta.
Arvoisa puhemies, naisten osallistuminen päätöksentekoon ei ole ainoastaan ehdoton edellytys naisten oikeuksien ja etujen kunnioittamiselle, vaan myös keskeinen perusta oikeudenmukaisuuden toteutumiselle ja demokratian kehitykselle.
Tosiasiat osoittavat, että eri suosituksista ja päätöslauselmista huolimatta tällä saralla esiintyy mitä suurinta epätasapainoisuutta ja että naiset ovat aliedustettuina päätöksentekoelimissä, olipa kyse sitten taloudellista ja yhteiskunnallisesta toiminnasta tai politiikasta. Tämä vaikuttaa olemassa olevan epätasa-arvon ja syrjinnän jatkumiseen.
Kiitän esittelijää hänen mietinnöstään, jossa hän tähdentää, että tarvitaan rohkeita toimia, jos halutaan edistää naisten osallistumista päätöksentekoon.
Se merkitsee myös sitä, että miesten ja naisten vastuun on jakauduttava tasapuolisesti yksityisen ja julkisen elämän alueilla ja että on kannustettava uusiin syrjinnänvastaisiin käytänteisiin, mukaan luettuna poliittisissa puolueissa sekä yksityisen ja julkishallinnon alalla. Psykologiset ja käytännön asettamat esteet naisten osallistumiselle päätöksentekorakenteisiin ja poliittiseen elämään pitää poistaa ja taaksepäin luisuminen estää, esimerkiksi Portugalissa tapahtuneen kaltaisissa tapauksissa, jossa hallitus lakkautti tasa-arvoministeriön.
Tätä tilannetta on syytä muuttaa!
Arvoisa puhemies, arvoisa komission jäsen, kannatan sitä, että naiset ja miehet voisivat osallistua paljon nykyistä tasapuolisemmin päätöksentekoon.
En kuitenkaan ole yhtä vaativa kuin esittelijämme, joka väittää, että kaikki olisi toisin tai vielä paremmin, jos naiset voisivat osallistua tasapuolisesti päätöksentekoon.
Miehistä ei kuitenkaan pidä tehdä yleisiä syntipukkeja esimerkiksi lastenoikeuksien puolustamisessa tai ympäristöä koskevissa asioissa vain muutamia esittelijämme tässä yhteydessä esiin tuomia kysymyksiä mainitakseni.
Onneksi on meille tärkeitä oikeuksia ja etuja voimakkaasti ajavia lahjakkaita miehiä.
Valitettavasti politiikasta löytyy myös naisia, joihin ei ole luottaminen edes silloin, kun ehdokasluetteloihin pyritään ottamaan aiempaa enemmän naisehdokkaita.
Voin sanoa, että pitkän poliittisen urani aikana juuri naiset kilpailuhengestäni kauhistuneina ovat yrittäneet panna kapuloita rattaisiini.
Meidän on tietenkin todettava, että vaikka yhteisö on vuodesta 1975 asti harjoittanut oikeansuuntaista politiikkaa naisten ja miesten tasa-arvoisen kohtelun ja yhtäläisten mahdollisuuksien edistämiseksi ja vaikka neuvosto antoi vuonna 1996 oikeansuuntaisen suosituksen naisten ja miesten tasapuolisesta osallistumisesta päätöksentekoon, tavoitteisiin on pyritty pikemminkin etanan ja kilpikonnan kuin kilpahevosen vauhtia.
Se, että äänestin naisten oikeuksien ja tasa-arvoasioiden valiokunnassa Euroopan komission kertomusta koskevaa päätöslauselmaesitystä vastaan johtui siitä, että se sisältää muutamia liioiteltuja väitteitä ja vaatimuksia, jopa sellaisia, jotka kääntyisivät naisia itseään vastaan tilanteissa, joissa he haluaisivat osallistua täysivaltaisesti päätöksentekoon.
Näin ollen vastustan mainintaa 40 prosentin kiintiöstä, jonka alittuessa vaadittaisiin toimia miesten ja naisten tasa-arvoisen edustuksen edistämiseksi.
Käsittääkseni tämäntyyppisiä toimia vaaditaan jo nykyisin ja myös tulevaisuudessa, ilman että naisedustukselle asetetaan prosenttirajoja.
Vastustan nimittäin poliittisille puolueille esitettyjä vaatimuksia ottaa käyttöön kiintiöjärjestelmiä ja etenkin "vetoketjujärjestelmä" ehdokasluetteloiden laatimiseksi.
Tällainen "vetoketjujärjestelmä" olisi ristiriidassa maani vaalilain kanssa, sillä lain mukaan puolue ei onneksi voi päättää ehdokkaiden paikasta ehdokasluetteloissa, vaan siitä päättää kansa, jolla on oikeus äänestää.
Meidän on siis kehotettava poliittisia puolueita uudistamaan niiden puoluerakenteita ja menettelyjä naisten osallistumisen välittömien ja välillisten esteiden poistamiseksi, kun otetaan huomioon, että valtiot voisivat jopa taloudellisin kannustimin rohkaista puolueita ottamaan ehdokasluetteloihin aiempaa enemmän naisehdokkaita.
Lopuksi toteaisin, että minusta on järjetöntä vaatia ainoastaan naisten ammatillisen koulutuksen kehittämistä, jotta he voisivat osallistua johtotehtäviin ja päätöksentekoon, kun johtoasemassa ja johtotehtävissä on jo nyt paljon miehiä, joilla olisi suuri koulutuksen tarve.
Ryhmäni on jättänyt tarkistuksia poistaakseen edellä mainitsemani naisia itseään vastaan kääntyvät vaatimukset, ja toivon, että nuo tarkistukset myös hyväksytään.
Sallinette minun tehdä vielä tarkistustemme ranskankielistä käännöstä koskeva huomautus, jota en varmastikaan tee enää ennen äänestyksiä.
Käännös on siinä määrin puutteellinen, että nyt tarkistuksia on mahdoton ymmärtää, ja lisäksi minun on yhteislaatijana todettava, että oloni näitä ranskankielisiä tarkistuksia lukiessani on kuin kissalla, joka on kadottanut pentunsa.
Arvoisa puhemies, saksankielinen teksti on tässä tapauksessa todistusvoimainen.
Pyytäisin siis tutustumaan siihen ja ottamaan sen huomioon äänestyshetkellä.
Arvoisa puhemies, arvoisa komission jäsen, kuten esittelijä on todennut, sukupuolten tasa-arvosta on annettu varsin kunnioitettava määrä julkilausumia, päätöslauselmia ja sitoumuksia.
Sen oikeusperustahan on Amsterdamin sopimus, jossa sukupuolten välinen tasa-arvo määritellään yhdeksi eurooppalaisen politiikan ensisijaisista tavoitteista.
Tulos osoittaa, että tilanteessa on tosin edistytty hieman, mutta puutteet ovat silti silmiinpistäviä.
Miesten ja naisten osuus päätöksentekoprosessissa on selvästi epätasapainossa, ja yksittäisten jäsenvaltioiden välillä on hälyttäviä eroja.
Päättävässä asemassa olevien naisten osuus hallinnossa ja poliittisessa päätöksentekoprosessissa on erityisen pieni kaikkialla Euroopassa.
Siksi meidän on saatava liikkeelle kaikki elinkeinoelämän ja yhteiskunnallisen elämän toimijat, jotta varmistamme vastuun tasapuolisen jakautumisen sekä julkisella että yksityisellä sektorilla, elinkeinoelämässä, politiikassa ja perhe-elämässä.
Meidän on ennen kaikkea ymmärrettävä, että työmarkkinoiden epätasa-arvo johtuu yhtäältä päättävässä asemassa olevien naisten pienestä osuudesta eurooppalaisessa elinkeinoelämässä, ammattiyhdistysliikkeessä ja julkisella sektorilla ja toisaalta riittämättömästä sosiaalisesta infrastruktuurista, vääristyneistä stereotyypeistä kuten myös alhaisemmista palkoista.
Koulutus on yksi tärkeä tarkasteltava ala.
Naisten on opittava muun muassa vaatimaan osallistumista johtamiseen ja päätöksiin.
Millään politiikan alalla - niin eurooppalaisella kuin kansallisellakaan tasolla - ei voi puhua tasapainosta niin kauan, kun naisten osuus on alle 40 prosenttia.
Sen vuoksi kiintiö on tärkeä väline, jolla tätä tavoitetta voidaan lähentyä.
Kyse ei ole kuitenkaan vain naisten osuuden lisäämisestä, vaan naisten yhteiskunnallisen ja ammatillisen aseman parantamisesta ja naisten työn laadun tunnustamisesta.
Meidän on tarkistettava puolue- ja hallitusrakenteita ja luotava velvoittavat yhteiset toimintaedellytykset, esimerkiksi perustettava tasa-arvoministerin toimi maissa, joissa tällaista tointa ei vielä ole.
Julkiseen elämään osallistuvien naisten osuuden kasvua on seurattava säännöllisesti ajan tasalla olevien tilastojen avulla, mikä osoittaisi selvästi myös sen, että emme ole ainoastaan saavuttaneet tavoitteita vaan olemme myös taantuneet joillakin aloilla.
Tämä tarkoittaa sitä, että meidän on tehtävä töitä tasa-arvon puolesta ja puolustettava samalla jo saavutettuja tuloksia.
Arvoisa puhemies, haluaisin esittää työläisnaisten näkökannan paitsi siksi, että yhteiskunnan paino kohdistuu voimakkaimmin juuri heihin, myös siksi, että työväenliike voi ylpeillä siitä, että se on ensimmäisenä ryhtynyt taistelemaan miesten ja naisten tasa-arvon tunnustamiseksi.
Huomattavassa asemassa olleet naiset saivat työväenliikkeessä ansioidensa mukaisen aseman jo paljon ennen kuin hallitseva luokka oli ehtinyt antaa naisille vasta äänioikeuden.
Työläisnaisten kohtalo on sidoksissa juuri työläisten asemaan.
Epävarmuudesta, pakotetusta osa-aikatyöstä ja siitä johtuvasta matalapalkkaisuudesta kärsivät etupäässä naiset.
Epävarmuutta, pakotettua osa-aikatyötä ja matalapalkkaisuutta ei voida hyväksyä.
Puheet miesten ja naisten tasa-arvosta jäävät vain puheiksi niin pitkään, kun monet työläisperheet ovat ilman kunnollista asuntoa ja kun yhteiskunnassa ei ole riittävästi palvelulaitoksia, päiväkoteja ja esikouluja.
Sekä Euroopan toimielimistä että jäsenvaltioista puuttuu naistyöläisten etuja ajava politiikka.
Vaikka hyväksynkin esitellyn mietinnön vain siihen sisältyvien hyvien aikomusta takia, se ei vähennä noiden aikomusten arvoa.
Arvoisa puhemies, arvoisa komission jäsen, hyvät parlamentin jäsenet, tasavertainen osallistuminen kaikkiin aloihin ei ole vielä nykypäivänäkään mikään itsestäänselvyys.
Me kaikki olemme siitä samaa mieltä.
Tiedämme kuitenkin myös varsin hyvin, että yhtä hyvin naisten kuin miestenkään osallistumista ei voi vaatia suunnittelematta.
Yksittäistapauksissa on otettava huomioon asianomainen ala, asiantuntemus ja toimivalta.
Ne on otettava huomioon päätettäessä jostakin virasta, toimesta tai jonkin elimen jäsenyydestä, jota miehet tai naiset hakevat.
Kysymme kuitenkin oikeutetusti: onko asia aina näin?
Eikö yhteiskunnassamme vallitse edelleenkin ennakkoluuloja heti alusta alkaen tiettyä henkilöä kuten myös sukupuolta kohtaan?
Miespuolinen lastenhoitaja ja naispuolinen palomies ovat yksittäistapauksia. Yksittäistapauksia ovat edelleenkin myös naiset, jotka etenevät hallintoneuvoston tai poliittisen elimen johtoon tai pääjohtajaksi.
Tämä aliedustus ei yleensä johdu puutteellisista taidoista tai kyvyistä.
Naisten on aina osoitettava taitonsa erikseen, ratkaisevaa ei ole ainoastaan osaaminen vaan koko elämäntilanne.
Lapset, perhe, heikkoa sukupuolta koskeva yksipuolinen käsitys estävät yksinkertaisesti ylenemisen.
Olemme saarnanneet naisille aivan liian kauan: teidän on oltava parempia kuin muut hakijat!
Yksistään tästä syystä on pakko ravistaa yhteiskunta hereille jälleen kerran ja saada asiat etenemään nyt tarkasteltavan mietinnön kaltaisilla kertomuksilla.
Kotitöiden ja työelämän muodostamaa kaksinkertaista työmäärää ei voi mielestäni kuvata syrjinnäksi, eikä se ole mitään kaksinkertaista syrjintää, kuten johdanto-osan D kohdassa väitetään. Perhe-elämän ja työelämän yhdistämisen taito edellyttää pikemminkin valtavasti organisointikykyä ja elämänkokemusta, jota ei tule aliarvioida, ja näitä ominaisuuksia on pidettävä johtohenkilöstön erityisansioina.
Kotityöt on asetettava yhtä lailla naisten kuin miestenkin vastuulle, emmekä me naiset, jotka keskustelemme asiasta täällä tänä aamuna, voi tehdä tätä kaikkea, jos miehet ja - mikäli olemme perheellisiä - isät eivät osallistu perhe-elämään.
Emme ole valitettavasti vielä niin pitkällä, ja seuraava sanonta pätee yhä: miehellä on perhe tukenaan ja naisella on perhe niskoillaan.
Siksi näitä vakiintuneita yhteiskunnallisia roolimalleja on torjuttava jo nuorten kasvatuksessa.
En usko, että pelkkiä kiintiöitä ja prosenttiosuuksia koskevat vaatimukset ovat oikea tapa lisätä osallistumista, eikä parlamentin tehtävänä voi olla vaatia 40 prosentin osallisuutta kaikilla poliittisilla aloilla kansallisella ja kansainvälisellä tasolla.
Tietoisuutta on lisättävä, ja se edellyttää kertomuksia ja keskusteluasiakirjoja, jotka ovat harkittuja ja joilla edistetään myönteisesti osallistumista, ja siksi pyydän, että PPE-ryhmän tarkistuksia kannatetaan.
Arvoisa puhemies, arvoisa komission jäsen, hyvät kollegat, ensinnäkin haluan onnitella kollegaamme Anna Karamanouta erinomaisesta mietinnöstä, jonka hän on meille esitellyt.
En tee tätä pelkästään muodon vuoksi.
Teen sen oikeudenmukaisuuden takia ja henkilökohtaisista syistä.
Tämä mietintö ei ole ainoastaan erinomainen. Sen perusteet ovat miesten ja naisten tasapuolisia oikeuksia tärkeinä pitäville mitä kiinnostavimpia, ja tätä asiakirjaa pidetään varmasti lähdeviitteenä tulevaisuudessa.
Tämä todistaakin sen, miten merkillinen on parlamentin puhemiehistön tekemä päätös perusteiden supistamisesta yhteen sivuun.
Tässä talossa ei tuoteta paperia metriperustein.
Täällä harjoitetaan politiikkaa ja sen on oltava perusteltua.
Hyvä jäsen Karamanou, mietintönne on hyvä esimerkki parlamentin laatimien poliittisten asiakirjojen tärkeydestä.
Keskityksen puheenvuorossani vaalijärjestelmään.
Kyseessä on ratkaisevan tärkeä ongelma, koska se edeltää varsinaista osallistumista politiikkaan.
On tarpeen antaa naisille mahdollisuus tulla valituksi, jotta he voivat todistaa kykynsä.
Nyt on kuitenkin olemassa vaalijärjestelmiä, jotka vaikeuttavat vielä enemmän naisten osallistumista.
Näitä ovat, mikä on näytetty toteen, yksinimiset vaalipiirit.
Tämä järjestelmä heikentää jatkuvasti naisten asemaa.
Se ei johdu niinkään äänestäjistä kuin itse puolueista, jotka aiheuttavat suunnattomia vaikeuksia sellaisten keinojen nojalla, jotka eivät ole useinkaan kovin laillisia.
Niinpä silloin, kun esimerkiksi Ranskassa syntyy liike, joka yrittää muuttaa tämän järjestelmän, joka koostuu yksinimisistä vaalipiireistä, joissa yritetään korjata ja saada aikaan kummallekin sukupuolelle 50 prosentin kiintiöitä, Portugalissa hallitus ilmoitti tekevänsä esityksen uudesta vaalilainsäädännöstä korvatakseen suhteellisen vaalijärjestelmän osittain yksinimisellä järjestelmällä.
Tämä on erittäin huolestuttava aloite, ja on kiinnitettävä huomiota siihen, että tässä tapauksessa tosiasiallisesti vahingoitetaan sellaisia naisia, jotka haluavat osallistua aktiivisesti politiikkaan.
. (EL) Arvoisa puhemies, haluaisin onnitella esittelijä Karamanouta erinomaisesta Euroopan tasa-arvotilanteen kuvauksesta sekä rakentavasta lähestymistavasta ehdotuksiin ja ratkaisuihin.
On valitettavaa, että PPE-ryhmän esittelijä, joka esitti myös perustavanlaatuisia vastaväitteitä mietintöön, ei ole läsnä, sillä keskustelu oli todellakin erittäin mielenkiintoista.
Sallinette, että ensiksi esitän yhden poliittisen huomion.
Mietinnön otsikko "Sukupuolten tasapainoinen osallistuminen päätöksentekoelimiin" voidaan tulkita kahdella tavalla.
Päätöksentekoelimet ovat vallanjakoa, mutta sitä on myös osallistuminen tulevaisuuden kannalta kaikkein tärkeimpään päätöksentekoelimeen eli perheeseen.
Tämä koskee siis molempia sukupuolia eikä naisten lukumäärää päätöksentekoelimissä voida lisätä lisäämättä vastaavasti aikaa, jonka miehet käyttävät kodinhoitoon.
Tämä tarkoittaa siis automaattisesti sitä, että toivottuun tavoitteeseen pääseminen edellyttää muutoksia, jotka koskevat perhettä, yhteiskuntaa, taloutta ja kulttuuri-identiteettiä, jota olemme kantaneet vuosituhansien ajan.
Keskustelu on suureksi osaksi pyörinyt sen ympärillä, voisiko kiintiöjärjestelmä, siis sitoutuminen sukupuolten määrälliseen edustukseen, olla ratkaisu.
Filosofisesti asiaa lähestyen sanoisin, että numeroiden tai sääntöjen määrällä ei voida milloinkaan muuttaa yhteiskunnallista todellisuutta.
Historia kuitenkin osoittaa, että säännöt ja tavoitteet ovat muuttaneet todellisuutta silloin, kun niihin on liittynyt joukko politiikkoja.
Tärkeää on, mikä ilmaistaan ehdottomasti myös Karamanoun mietinnössä, juuri se, että tämän demokratiaa ja yhteiskuntiamme koskevan tärkeän tavoitteen saavuttamiseksi tarvitaan samanaikaisesti kolmea politiikkojen luokkaa.
Ensimmäinen politiikkojen luokka on yhtäläisten mahdollisuuksien huomioon ottaminen (mainstreaming) taloudessa ja työllisyydessä, sosiaalijärjestelmissä ja sosiaaliturvassa, koulutusjärjestelmissä ja yhteiskuntiemme kulttuuri-identiteetissä.
Toinen politiikkojen luokka koskee konkreettisia toimenpiteitä ja konkreettisia myönteisiä toimia, jotka tukevat tätä tasapainoisen päätöksentekoelimiin osallistumisen politiikkaa.
Nämä toimenpiteet koskevat vaalijärjestelmiä, joissa on havaittu läheinen suhde vaalijärjestelmien ja naisten osallistumisen välillä, tilanteen jatkuvaa tilastollista kuvaamista, luonnollisesti myös poliittisia puolueita ja niiden sisäistä poliittista sitoutumista sekä lakeja ja asetuksia myönteisistä toimista.
Tässä salissa kerrottiin erinomaisia esimerkkejä, jotka osoittivat, että kun kiintiöjärjestelmää on sovellettu yhdessä edellä mainitsemieni politiikkojen kanssa, se on johtanut myönteisiin tuloksiin.
Meidän on pakko ottaa huomioon, että ainoita maita, jotka ovat saaneet aikaan todellisia tuloksia naisten osallistumisessa, ovat maita, joissa on sovellettu konkreettisia politiikkoja.
Tämä ei välttämättä merkitse kaikkialla sitoutumista kiintiöjärjestelmiin lainsäädännön kautta, vaan myös poliittisten puolueiden poliittisia sitoumuksia, mutta aina konkreettisia määrällisiä tavoitteita.
Lopuksi on olemassa kolmas politiikkojen luokka, joka koskee Euroopan unionin toimenpiteitä ja jäsenvaltioiden yhteistyötä. Näitä ovat naisten poliittiset verkostot, eurooppalaiset indikaattorit - viittaan Suomen puheenjohtajakauteen ja yhdeksään indikaattoriin, joiden soveltaminen voisi saada aikaan kansallisia sitoumuksia ja kansallisia tavoitteita - esikuva-analyysi (benchmarking), koulutus ja lopuksi kansallisella tasolla tai Euroopan poliittisella tasolla toimivien naisten tukeminen merkittävissä kansainvälisissä tehtävissä, koska tällä tavoin luodaan uusille sukupolville esikuvia vallankäyttäjistä, esikuvia naispolitiikoista.
Arvoisa puhemies, hyvät parlamentin jäsenet, päätän puheenvuoroni toistamalla sen, mitä Luxemburgin pääministeri sanoi, kun käytiin keskustelua siitä, pitäisikö jäsenvaltioilla olla konkreettisia työllisyystavoitteita: "Poliittisten toiveiden, poliittisten aikeiden esittäminen ei riitä.
Politiikka ilman konkreettisia ja määrällisiä tavoitteita ja välineitä on fiktiota".
Paljon kiitoksia, arvoisa komission jäsen.
Keskustelu on päättynyt.
Äänestys toimitetaan klo 12.00.
Metsäperustaisen teollisuuden ja siihen liittyvän teollisuuden kilpailukyky
Esityslistalla on seuraavana Seppäsen laatima teollisuus-, ulkomaankauppa-, tutkimus- ja energiavaliokunnan mietintö (A5-0384/2000) komission tiedonannosta: EU:n metsäperustaisen teollisuuden ja siihen liittyvän teollisuuden kilpailukyvyn nykyinen tila (KOM(1999) 457 - C5-0306/2000 - 2000/2159(COS))
. Arvoisa puhemies, herra komission jäsen, kiitän aluksi niitä henkilöitä, jotka myötävaikuttivat tämän mietinnön käsittelyn siirtämiseen niin, että voimme puhua ja äänestää siitä tänään päivällä.
Jos mietintö olisi käsitelty vasta illalla, se olisi ollut loukkaavaa neljää miljoonaa metsäteollisuusklusteriin suoraan ja epäsuorasti kuuluvaa työntekijää kohtaan.
Kyseisellä alalla tuotetaan kymmenesosa EU:n alueen teollisesta tuotannosta ja kolmasosa koko maailman metsäteollisuustuotannosta.
Me kaikki läsnäolijat tiedämme ne ongelmat, jotka tästä päivästä alkaen liittyvät parlamentin torstai-illan istuntoihin.
Komission tiedonannon käsittelyn aikana on ilmennyt, että metsäteollisuusklusteri on sangen heterogeeninen.
Kustantajat ja painotalot käyttävät paperia ja muita metsäteollisuuden tuotteita, mutta monet niistä kokevat itsensä ennen muuta sisällön tuottajiksi.
Sisältöteollisuuden tuotannolle on leimaa antavaa paperin käytön ohella myös uusi sähköinen todellisuus, sähköinen kommunikaatio.
Mietinnössä komission toivotaan ottavan huomioon myös näiden uusien alojen kilpailukyvyn erityispiirteet.
Mietinnössä suositellaan turveteollisuuden liittämistä tähän klusteriin.
Turpeella on varsinkin pohjoismaissa ja Irlannissa oma roolinsa metsäperustaisen teollisuuden yhteydessä.
Mietinnössä ei oteta kantaa siihen, onko turve uusiutuva vai fossiilinen polttoaine.
Kun sitä kuitenkin tuotetaan teollisesti, täytyy näilläkin tuottajilla olla paikka EU:n hallinnossa.
Esittelijän mielestä mietintöön on lisätty tarpeettoman monia metsänhoitoon liittyviä johtopäätöksiä, mutta se on ollut valiokunnan tahto, vaikka metsäasioista parlamentti on jo lausunut kantansa melko tuoreessa Thomasin mietinnössä.
Siihen ei tarvitse lisätä mitään, sen sijaan sen johtopäätöksiä pitäisi panna komissiossa nykyistä aktiivisemmin täytäntöön.
Komission tulee tutkia huolellisesti myös Pesälän maatalouden ja maaseudun kehittämisen valiokunnan nimissä esittämät johtopäätökset.
Metsäklusteri edustaa talouden avointa sektoria, jossa toimitaan globaalisesti kilpailluilla markkinoilla.
Sen takia en voi hyväksyä kollegojen Schierhuberin ja Rübigin tarkistusta, jonka mukaan metsätaloudesta vastaisi maatalouden pääosasto.
Maatalous ei ole EU:ssa tottunut toimimaan avoimen sektorin ehdoin.
Sama ongelma liittyy myös rouva Ainardin esittämään tarkistukseen.
Rouva Fleschin tarkistus on mielestäni otettu huomioon valiokunnan hyväksymässä tekstissä, eikä vähiten hänen omien tarkistustensa perusteella.
Sisältöteollisuuden erityistarpeita käsitellään mietinnössäni perusteellisesti, ja siksi pidän tätä tarkistusta tässä vaiheessa tarpeettomana.
Puu on uusiutuva luonnonvara.
Sen käytölle on monia vaihtoehtoja muun muassa energiateollisuudessa.
Mietinnössä on hyväksytty periaate, jonka mukaan metsätuotteita pitäisi käyttää energian tuottamiseen vasta tuotantoketjun loppuvaiheessa, sen jälkeen kun niille ei ole enää muuta kierrätys- eli hyötykäyttöä.
Jäsenvaltiot ovat omien metsiensä hoidon parhaita asiantuntijoita.
Metsien moninaiskäyttö, niiden merkitys hiilidioksidinieluina ja niiden säilyttäminen tuleville sukupolville toteutuvat parhaiten subsidiaariteettiperiaatetta soveltaen, eikä ole perusteltua lisätä komission toimivaltaa metsäasioissa.
Sen sijaan metsäperustaisen teollisuuden kilpailukyvyn turvaamisessa sillä on tärkeitä tehtäviä.
Kauppapolitiikassa on otettava huomioon myös metsäteollisuuden tarpeet.
Eurooppalainen metsäklusteri menestyy kovassakin kilpailussa, jos säännöt ovat kaikille samat.
Jos luonnon ja ihmisen riistoa ei sallita Euroopassa, ei sitä pidä sallia muillekaan.
Monet puun hyväksikäytön muodot voivat parantaa työllisyyttä varsinkin maaseutualueilla, ja sen johdosta metsät liittyvät myös EU:n työllisyysstrategiaan.
Tieteessä ja tutkimuksessa pitää löytää puulle uusia käyttötarkoituksia, esimerkiksi ruohon käyttäminen selluksi vapauttaisi puuta muihin tarkoituksiin.
Tällaisia asioita pitää edistää tutkimuksen uudessa puiteohjelmassa.
Rakentamisessa voidaan lisätä puunkäyttöä ympäristöystävällisenä ja terveellisenä materiaalina.
Ja lopuksi: jos metsät voivat hyvin, ihmisetkin voivat hyvin.
Arvoisa puhemies, arvoisa komission jäsen, maatalousvaliokunnan puolesta haluan ensin lämpimästi kiittää esittelijä Seppästä sekä teollisuusvaliokuntaa hyvästä mietinnöstä ja hyvästä yhteistyöstä.
Komissio on laatinut ansiokkaan tiedonannon metsäteollisuuden maailmanlaajuisen kilpailukyvyn tilasta.
Tällä asiakirjalla metsäasiat on tuotu EU:ssa tuiki tarpeellisen keskustelun aiheeksi, mitä valitettavasti tapahtuu liian harvoin.
Maatalousvaliokunta on pääosin tyytyväinen komission ja parlamentin mietintöluonnoksen linjauksiin.
Haluaisimme omassa lausunnossamme korostaa koko metsätalousketjun, mukaan lukien metsänhoidon ja puunkorjuun, kannattavuuden merkitystä metsäteollisuuden raaka-aineperustana; muodostuuhan eurooppalainen kestävä metsätalous edelleenkin kahdentoistamiljoonan yksityismetsänomistajan niin sanotun "perhemetsätalouden" ja heidän aktiivisuutensa varaan.
Haagin kansainvälinen ilmastokokous epäonnistui.
Maatalousvaliokuntana olemme seuranneet ilmastosopimusprosessia aktiivisesti, sillä mielestämme Kioton pöytäkirjan tarkastelussa metsien merkitys otetaan hyvin vajavaisesti huomioon.
Metsät ja kaikki puutuotteet ovat valtava hiilinielu; tämän suhteen niiden merkitys pitää tunnustaa.
Metsäasioiden koordinointi EU:ssa on heikkoa.
Useampi pääosasto käsittelee asioita mutta yhtenäisyys puuttuu.
Ympäristöpuolelle henkilöresursseja on lisätty, mutta metsätaloudesta vastaava maatalouden pääosasto toimii hyvin pienin resurssein samoin kuin teollisuuden pääosasto.
Siksi kannatankin rouva Schierhuberin PPE-DE-ryhmän nimissä tekemää tarkistusta numero yksi.
Niin ikään haluan tukea erityisesti tarkistuksia kolme ja neljä, jotka ovat maatalousvaliokunnan lausunnosta.
Valiokuntamme hyväksyi ne laajalla yksimielisyydellä.
Arvoisa komission jäsen, saanen aloittaa puheenvuoroni tuomalla esiin erään tätä asiaa koskevan edun, tai oikeastaan kaksi etua.
Isältäni perimä Uudessa-Seelannissa sijaitseva metsäalan yritys merkitsee minulle etua, eli näin ollen minulla on käytännön etu.
Vierailin vastikään Suomessa tutustuakseni metsäperustaisen teollisuuden toimintaan CEPIn eli Euroopan paperiteollisuusliiton vieraana.
Huomaatte siis, että minäkin otan esiin tämän vahvasti suomalaisen aiheen omassa puheessani.
Suhtaudun myönteisesti tähän tiedonantoon, ja haluaisin ilmaista tyytyväisyyteni tavasta, jolla tämän teollisuuden alan merkitystä on korostettu.
Esittelijän ja muiden kollegojen tavoin tunnustan, että metsäteollisuus on hyvin merkittävä teollisuuden ala, tärkeä talouden kannalta ja tärkeä ympäristön kannalta.
Haluaisin onnitella esittelijää hänen mietinnöstään.
Mietintö on itsessään myötävaikuttanut huomattavasti siihen, miten edistää paperin käyttöä, mikä on myönteinen asia, vaikka kollegoillamme teollisuus-, ulkomaankauppa-, tutkimus- ja energiavaliokunnassa meni asian käsittelyyn hieman kauemmin kuin esittelijä toivoi.
Metsäteollisuudesta on parempi sanoa liikaa kuin liian vähän.
Panen kiinnostuneena merkille hänen viittauksensa televiestintään ja muutoksiin viestintäteollisuuden muodoissa.
Satun olemaan sitä mieltä, että huolimatta näistä kaikista nykyteknologian loistavista ominaisuuksista, tarvitsemme edelleen paperia lukemiseen, koska lukeminen on väline, jota suurin osa ihmisistä pitää mukavana ja toden totta pidän minäkin.
Tämän lisäksi tarvitsemme tietenkin edelleen puuta kaikkiin muihin käyttötarkoituksiin, esimerkiksi rakentamiseen ja muihinkin mahdollisiin uusiin käyttötarkoituksiin.
Esittelijä sekä maatalouden ja maaseudun kehittämisen valiokunta kiinnittävät huomiota mahdollisuuteen tutkia puun uusia käyttötapoja.
Haluaisin antaa pienen varoituksen.
On hieman epärealistista kehottaa komissiota varmistamaan, että paperin hinnat ovat Euroopassa kilpailukykyisiä.
Mielestäni tämä saattaisi vetää komission jäsenen voimat tiukoille.
Huomaan hänen hymyilevän, joten ehkä hän on siis samaa mieltä kanssani.
Siitä huolimatta komission täytyy varmistaa, että kilpailua käydään oikeudenmukaisesti.
Tämä on nyt keskeinen kysymys pikemmin kuin se, että pyritään suosimaan teollisuuttamme.
Tämä teollisuudenala on arvokas ja kestävä ja hyvin tärkeä Euroopan talouden ja ympäristömme kannalta, ja tämä mietintö on hyvin ajankohtainen.
Arvoisa puhemies, erittäin arvoisa komission jäsen ja hyvät kollegat, kiitän esittelijää hänelle tyypillisestä peräänantamattomasta työstä tämän mietinnön suhteen, joka onkin laaja kuvaus ihmiselosta puustoisessa maastossa.
Meidän maa-alastamme on kolmasosa metsän peitossa, ja kun saadaan itäisiä naapureita mukaan, metsää on vielä enemmän.
Tämä metsäperustainen teollisuus tosiaan työllistää kaksi ja puoli miljoonaa ihmistä, mikä ei ole vähäinen asia, ja kuten tiedämme, muodostaa kymmeneksen teollisuustuotannosta.
Kun lasketaan metsiin sitoutuneen hiilen määrää, minusta on otettava huomioon myös se puusto, joka on kasvatettu ja hoidettu ennen vuotta 1990.
Muuten tätä vuosikymmenten työtä ei oteta huomioon, kun lasketaan kasvihuonepäästöjen vastapainoa.
Silloinhan nimittäin käy niin, että palkitaan vain niitä, jotka ovat metsänsä hävittäneet ja nyt kiireellä yrittävät jotakin istuttaa, kun ensin ovat vuosisatoja niitä hävittäneet.
Niitä, jotka ovat hoitaneet metsänistutuksen kunnolla vuosikymmeniä, eläneet puustosta ja tietävät tämän herkän yhteisen balanssin, rangaistaan, koska on jäsenvaltioita, joissa ei enää löydy paikkaa, mihin istuttaisi puun, ellei nyt oman talon katolle ryhdy niitä istuttamaan.
Tämän vuoksi tämä mietinnön kohta 17 on hyvin tärkeä.
Metsät ja meret ovat tärkeimpiä hiilidioksidinieluja ja -varastoja, ja on havaittu, että myös metsän maaperän kyky imeä hiiltä on jopa suurempi kuin itse puuston pohjoisessa.
Mutta hyvät kollegat, tilannehan on se, että meriä emme voi kasvattaa, näistä kahdesta elementistä me voimme kasvattaa vain metsiä.
Metsähän luo meille rauhaa.
Se on yhä suurempi viihtyvyyden tekijä - minusta se pärjää hyvin Nintendolle - ja se luo ekologista tasapainoa.
Puu on kuolleenakin sympaattinen, ja siihen voi nojata, oli kylmä tai lämmin, kiveen vain lämpimällä.
Puun käyttöä on siis syytä monipuolistaa ja varsinkin nyt, kun olemme vaiheessa, jossa kommunikaatio siirtyy yhä enemmän pois puuperustaisesta paperista.
Esittäisinkin, että komissio liittäisi johonkin sopivaan asiakirjaan puun moninaiskäytön ideoinnit koosteena, koska olemme puuperustaisessa tuotannossa juuri nyt tällaisella aallonharjalla.
Nyt vaihtuu toiminnan perusta ja keksitään uusia tapoja.
Arvoisa puhemies, arvoisa komission jäsen, minäkin haluan onnitella mietinnön esittelijää herra Seppästä hyvästä ja yhteistyöhakuisesta työstä tässä tärkeässä asiassa.
Myös komissio ansaitsee kiitokset uudentyyppisestä tiedonannosta, jossa yhtä teollisuuden alaa on tarkasteltu kokonaisvaltaisesti maailmanlaajuisen kilpailukyvyn näkökulmasta.
Mietintö on nykymuodossaan kattava.
Valiokuntavaiheessa siihen lisättiin vielä Portugalin puheenjohtajakaudella asetettu tavoite, jonka mukaan EU:lla tulee olla myös metsäsektorilla maailman dynaamisin ja kilpailukykyisin talous.
Ryhmämme tukee mietinnössä esitettyjä näkemyksiä ja useimpia siihen tehtyjä muutoksia.
Olemme itsekin tehneet muutamia tarkistuksia, joille pyydämme teiltä tukea.
Haluan erityisesti mainita tarkistuksen kolme, jossa pienten ja keskisuurten yritysten merkitys tuodaan esille.
Parhaimmillaan metsäsektori voi toimia mallina muille sektoreille siinä, miten uusiutuvia luonnonvaroja käytetään hyväksi, miten ilmaston hiiltä sidotaan tuotteisiin ja miten ketjun materiaalihankinta toimii ympäristön kannalta kestävällä tavalla, mutta samalla taloudellisesti kannattavasti.
Puurakentamisen pitäisi tässä mielessä olla vieläkin vahvemmin esillä.
Tärkeää on myös tunnustaa metsätalouden merkitys heikoimmin kehittyneille alueille ja erityisesti vaikeuksissa olevalle maaseudulle.
Tämä merkitys näkyy erityisesti työllisyydessä.
Unionin tulisikin toimia tulevaisuudessa entistä tehokkaammin muun muassa puuta raaka-aineena käyttävän pienyritystoiminnan kehittämiseksi.
Arvoisa puhemies, pidän myönteisenä sitä, että esittelijä antoi erityistä painoarvoa kestävälle metsäteollisuudelle, joka on todellakin ensiarvoisen tärkeä Euroopan unionille.
Komission tiedonanto on kuitenkin melkoinen sekamelska, jossa oli miten oli niputetaan yhteen julkaisu- ja painatusteollisuus, joka on tietopohjainen ja sisältöpainotteinen, sekä perusmetsäteollisuus ja myös paperiteollisuus.
Julkaisu- ja painatusteollisuudessa ollaan vähintäänkin sekä tyytymättömiä että hämmentyneitä, emmekä me näin toimimalla edistä Euroopan unionin toimintaa emmekä liioin asioiden hoitamista jäsenvaltioissa.
Julkaisu- ja painatusteollisuuden mielestä ei tunnusteta riittävästi sen erityisvaatimuksia, jotka liittyvät laajentuvaan tietotekniikan alaan.
Komissio voisi itse asiassa olla avoin syytöksille siinä, että se asettaa etusijalle tietotekniikan alan, joka on vailla sisältöä.
Arvoisa komission jäsen, haluaisin neuvoa teitä tarkastelemaan huolellisesti tätä kysymystä ja käymään uudelleen läpi koko tämän työn jaottelun.
Saisinko myös esittää eriävän mielipiteeni mietinnön 2 kohdasta: turve ei ole puun korvike, vaan se on jo itsessään polttoaine ja lannoite.
Tiedän, että tähän asiaan liittyy irlantilaisten ja suomalaisten erityisetuja, mutta en todellakaan usko, että voimme hyväksyä turvetta metsäperustaisen teollisuuden osaksi.
Se on täysin erillään oleva polttoaineen tuotantoala, jonka osa-alueena on lannoite.
Ilmastonmuutos: esittelijä tekee asiasta muutamia mielenkiintoisia huomautuksia.
Olen hänen kanssaan samaa mieltä siitä, että meidän pitäisi pikaisesti panna Kioton sopimus täytäntöön.
Niin me kaikki haluamme tehdä.
Metsät ovat tietenkin tärkeitä hiilidioksidin varastoja, mutta mahdollisuudet metsien leviämiselle ovat EU:n alueella rajoitetut, vaikkakin se olisi suotavaa.
En kuitenkaan ymmärtänyt viittausta valtameriin.
Meillä on ollut valtameriä ikimuistoisista ajoista lähtien, eikä niillä ole mitään tekemistä nykyisten ilmastonmuutosongelmien kanssa, joten yhdyn muiden kollegojeni kantaan, ja sanon, etten käsitä, mikä mahdollinen merkitys tällä kohdalla on.
Lopuksi puhun paperiteollisuudesta: sen olisi syytä päästä eroon aikaisemmasta huonosta ennätyksestään ympäristön saastuttajana, ja samoin olisi tärkeää tutkia paperialan monopolien ongelmia, erityisesti kartellien ongelmia kierrätysalalla.
Arvoisa puhemies, haluaisin lyhyesti esittää viittauksen metsätalouden merkityksestä sekä maaseudun kehittämisen että perhemaatilojen kannalta.
Euroopan maataloudella tulee aina olemaan ratkaisevan tärkeä merkitys Euroopan maaseudun taloudelle se on itse asiassa päävaihtoehto taloustoiminnalle.
Tästä huolimatta tuotannonvalvonta takaa sen, että monet viljelijät eivät voi kartuttaa viljelystä saatavia tulojaan, minkä vuoksi maatilan ulkopuoliset vaihtoehtoiset tulonlähdemahdollisuudet ovat elintärkeitä, mikäli halutaan, että maaseudun väestö hyötyy talouskasvusta.
Olemme nähneet maaseudun kehittämisohjelmien tuomat edut, ja näihin lukeutuu Leader-projekti ja muita sellaisia toimia, jotka ovat auttaneet luomaan kipeästi tarvittavia työpaikkoja maaseudun pienissä ja keskisuurissa yrityksissä koko Euroopassa.
Mahdollisuus osallistua metsätalouteen voi kuitenkin olla myös hyvin rakentava ja ympäristöystävällinen mekanismi viljelijöille heidän tulojensa lisäämiseksi.
Irlannin hallituksen vuosille 20002006 perustaman kansallisen kehitysohjelman kautta metsätaloustoiminnalle myönnetään 580 miljoonaa Irlannin puntaa.
Tämän on määrä tapahtua yhteisrahoituksena yleisen maatalouden ja maaseudun kehittämisohjelman alaisena.
Tällä jälkimmäisellä rahoituksella tuetaan Irlannissa viljelyohjelmaa, johon kuuluu yli 20 000 hehtaaria vuodessa suunnittelujakson aikana.
Ohjelman keskipisteenä on viljelyyn liittyvä metsätalous, ja se pitää sisällään apurahoja, viljelyä ja huoltoa, samoin kuin tuloja tukevia palkkiota.
Yhteisen maatalouspolitiikan (CAP) tukien ja toimien lisäksi alueellisen toimintaohjelman puitteissa on myönnetty 80 miljoonan suuruiset määrärahat, jotka investoidaan sadonkorjuuvälineisiin, metsäteihin ja metsämaiden yleisiin parannuksiin.
EU:n metsätalouteen liittyvän toimintaohjelman ja metsänistutukseen varatun runsaan rahoituksen kannalta on välttämätöntä, että tämän investoinnin ansiosta syntynyt lopputuote on laadukas ja kestävä metsätuote, joka pystyy tuottamaan ajan kuluessa hedelmää sekä yksittäiselle viljelijälle että koko yhteisölle.
Puiden suhteellisen selviytymissitkeyden vuoksi tarvittavia metsänhoitoon liittyviä käytäntöjä saatetaan laiminlyödä uusien metsien perustamisen varhaisvuosina.
Tätä pitää välttää, mikäli Euroopan metsäalan on määrä kohdata tulevaisuudessa laadun ja kilpailukyvyn tuoma haaste.
Laajemmin tarkasteltuna parlamentin pitäisi olla tietoinen uhasta, joka kohdistuu maailman trooppisiin metsiin, jotka vähenevät 15 miljoonaa hehtaaria vuodessa.
Trooppisten jalopuiden kasvua ei tutkita riittävästi.
Tässä mielessä meidän pitäisi ymmärtää täysin Euroopan metsäinstituutin tekemän työn, sen uusien trooppisten metsien istutukseen tarjoaman tuen ja niihin liittyvän tutkimuksen merkitys.
Jos meidän on tarkoitus keskittyä kestävyyden tarpeellisuuteen, meidän pitää käsitellä näitä ongelmia hyvin varhaisessa vaiheessa.
Arvoisa puhemies, hyvät kollegat, komission tiedonanto on edelleen polttavan ajankohtainen, kun otetaan huomioon joulukuussa 1999 riehuneiden myrskyjen uhreiksi joutuneiden metsäalan ammattilaisten edelleen huolestuttava asema.
On siis syytä olla tyytyväinen siihen, että teollisuuspolitiikan ja yhteisön metsästrategian suunnittelussa on sovellettu laaja-alaista lähestymistapaa.
On tietenkin hyvä asia, että nyt, kun kansainvälinen kilpailu on kovaa, puhutaan kilpailukyvystä, unionin laajentumista koskevista haasteista sekä metsien monimuotoisuuden ja monikäyttöisyyden tunnustamiseen perustuvasta maaseudun rakenneuudistuksesta.
Rohkenen kuitenkin sanoa jäsen Seppäselle, että olin hieman pettynyt hänen mietintöönsä, sillä tapa, jolla siinä käsitellään alan kilpailukykyä on mielestäni melko yksinkertaistava.
Siitä saa sellaisen harhaanjohtavan käsityksen, että metsiä pidettäisiin vain tehokkaaseen monokulttuuriin perustuvana kokonaisuutena, joka edellyttäisi perusteellista remonttia joka 30. vuosi.
Jäsen Seppänen, olen kuitenkin sitä mieltä, että Euroopan rikkaus perustuu juuri monimuotoisuuteen, ja tähän käsitykseen päädyin palattuani Suomesta, jossa todella sain tutustua tämäntyyppiseen tehokkaaseen metsänhoitoon, jota on paperiteollisuudessa ehdottomasti edistettävä.
Ja vaikka olen edelleen vakuuttunut pohjoismaisessa metsänhoidossa omaksutun lähestymistavan oikeutuksesta, mielestäni mietinnössä olisi pitänyt ottaa huomioon metsät, joiden biologinen monimuotoisuus on säilynyt, kuten esimerkiksi Ranskassa, ja myös paperiteollisuuden ulkopuoliset teollisuudenalat.
Meillä on käsittääkseni taipumus unohtaa rakennusteollisuudessa käytettävä puu ja muualla Euroopassa tuotetut puurakennusmateriaalit.
Lopuksi toteaisin, että kannatamme mietintöä siihen sisältyvän merkityksellisen lähestymistavan vuoksi. Kannatamme myös kollegoidemme loistavia tarkistuksia, paitsi tarkistusta 5, joka on mielestämme laadittu aiheen vierestä.
Arvoisa puhemies, arvoisa komission jäsen, hyvät parlamentin jäsenet, kestävä ja kannattava metsätalous ja metsäperustainen teollisuus ovat Euroopalle monessa mielessä hyvin tärkeitä.
Saanen muistuttaa teitä sekä ympäristönäkökohdista että ympäristösosiaalisista ja taloudellisista näkökulmista.
Raaka-aineena käytettävä puu on suurin uusiutuva energianlähde Euroopassa. Metsäperustaisessa teollisuudessa ja metsätaloudessa toimivien pienten ja keskisuurten yritysten aluepoliittista merkitystä maaseutualueiden työnantajana ei tule vähätellä, ja ne ovat merkittävä tekijä monikäyttöisessä maa- ja metsätaloudessa.
Metsätaloudella varmistetaan yhdessä metsäperustaisen teollisuuden kanssa miljoonia työpaikkoja Euroopassa.
Kestävällä metsätaloudella voidaan edistää merkittävästi ilmaston suojelua ja Kioton pöytäkirjan tavoitteiden saavuttamista.
Maailmanlaajuisesta näkökulmasta meidän on välttämätöntä suojella metsiämme välttyäksemme katastrofeilta.
Siksi olen hyvin kiitollinen edelliselle puhujalle hänen ajatuksistaan.
Haluaisin kiinnittää huomionne ennen kaikkea Alppien suojelu- ja turvametsiin.
Rakennusteollisuudessa on tehtävä jatkossakin kohdennettuja ehdotuksia.
Puun ja puutuotteiden käyttöä rakennusteollisuudessa on edistettävä, ja puun käyttöä on lisättävä muihin raaka-aineisiin nähden.
Puun kyky sitoa huomattavia määriä hiilidioksidia pitkän ajanjakson aikana on eräs toinen puun eduista.
Kannatan näin ollen ehdotusta toteuttaa kohdennettuja markkinointi- ja mainostoimenpiteitä kansalaisten metsäteollisuuden tuotteita koskevan tietoisuuden lisäämiseksi.
Eduista on tiedotettava ja neuvottava kaikkialla Euroopassa.
En kannata yhteistä metsäpolitiikkaa vaan yhteistä eurooppalaista metsästrategiaa. Komission olisi täytettävä tässä yhteydessä koordinointivelvollisuutensa.
Metsäalan näkökohtia olisi koordinoitava yhdessä ainoassa pääosastossa - järkevimmin maatalouden pääosastossa. Riittävä henkilöstö on myös välttämätön moninaisten tehtävien hoitamiseksi.
Ilman metsäteollisuutta ei ole metsäperustaista teollisuutta.
Toivon siten, että parlamentti noudattaa tätä logiikkaa ja hyväksyy tarkistusehdotukset 1 ja 2.
Arvoisa puhemies, arvoisa komission jäsen, haluaisin ensimmäiseksi esittää esittelijä Seppäselle sekä onnitteluni että valitteluni.
Mietintö sisältää suurin piirtein kaiken tärkeän aiheesta metsä ja vaikutukset, ja suuri osa siitä lienee myös oikein.
Haluaisin kuitenkin huomauttaa muutamasta näkökohdasta.
Mielestäni mietinnöstä puuttuu ensinnäkin viittaus tämän alan dramaattiseen kehitykseen sulautumien (mergers) ja yritysostojen (acquisitions) alalla.
Tämä näkyy parhaillaan paperiteollisuudessa, jossa yhä useampien yritysten on liityttävä yhteen, sillä ne uskovat, että niiden on tehtävä se pysyäkseen mukana kilpailussa.
Toivon, että Eurooppa kasvaa vielä yhteen, mutta olen huolissani siitä, että Euroopan tilanne muuttuu yhä enenevässä määrin samanlaiseksi kuin Kanadassa tai muissa maissa, joissa yrityksiin kohdistuva paine siirretään yksinkertaisesti metsiin, joita käytetään hyväksi mitä röyhkeämmin.
Toivon, että komissio esittää asiaa koskevia toteutuskelpoisia ehdotuksia ja mahdollisesti jopa ehdotuksia asiaa koskeviksi direktiiveiksi.
Meidän ei tulisi uskotella itsellemme mitään ympäristön suhteen.
Vaikka Riosta on kulunut jo yhdeksän vuotta, emme ole läheskään niin pitkällä, että voisimme panna järkevästi täytäntöön Riossa sovitut kestävyysperiaatteet.
Meidän on todennäköisesti varauduttava pitkällä aikavälillä siihen, että meidän ja pohjoisten metsiemme on hoidettava se, mistä kolmannen maailman trooppiset metsät eivät jostain syystä enää kykene suoriutumaan.
Siksi metsien rooli liittyy tulevaisuudessa hyvin läheisesti ennen kaikkea ympäristön säilyttämiseen, mikä johdatteleekin minut kolmanteen kohtaan, nimittäin Internetiin.
Minä itse toivon hartaasti, että tulevaisuudenkuva paperittomista toimistoista tai ehkäpä jonain päivänä myös paperittomasta parlamentista ei herätä ainoastaan hymyilyä, vaan että siitä tulee totta Internetin mahdollisuuksien myötä.
Sillä voisi tosin olla kielteisiä vaikutuksia teollisuudenalan työpaikkoihin, mutta se olisi ekologisesti järkevää.
Se on viimeinen huomautukseni.
Saanen vielä todeta tiivistetysti, että mietinnöstä jää kielteinen vaikutelma.
Siinä keskitytään liiaksi tähänastisiin teollisuuden aloihin, ja siitä voisi saada sen käsityksen, että mietinnöllä yritetään suojella jotain sellaista, jota ei oikeastaan enää voi suojella.
Terästeollisuus on meille siitä hyvä muistutus.
Minusta tukien myöntäminen alalle ei vaikuta järkevältä.
Tarkistuksessa 3 esitettyä pieniä ja keskisuuriyrityksiä koskevaa ehdotusta on sen sijaan kannatettava hyvin voimakkaasti.
On myös ensisijaisen tärkeää, että pohdimme kartelleja koskevaa kysymystä teollisuudenalan uuden kehityksen valossa.
Arvoisa puhemies, toisin kuin jäsen Chichesterillä, minulla ei ole kokemuksia siitä, mikä tuntuu olevan mietinnön punaisena lankana, jos ei oteta huomioon, että olen komissiossa työskennellyt komission jäsen Liikasen alaisuudessa, mikä oli erittäin mieluisa kokemus.
Arvoisa puhemies, haluaisin kiittää komissiota siitä, että se on esitellyt "metsäperustaista teollisuutta" koskevan tiedonannon.
Haluaisin myös onnitella ja kiittää esittelijää siitä, että hän hyväksyi osan teollisuus-, ulkomaankauppa-, tutkimus- ja energiavaliokunnassa tekemistäni tarkistuksista, vaikka hän pitääkin tarkistustani 5 tarpeettomana.
Arvoisa puhemies, haluaisin rajata puheenvuoroni vain yhteen kysymykseen, joka koskee juuri tuota tarkistusta 5 sekä sitä, mihin toimialaan kustannustoiminta pitäisi komission yksiköissä sijoittaa.
Olen lukenut, että komission jäsen Wallström tunnusti marraskuussa 2000, ettei kustannustoimintaa voida pitää metsäteollisuuteen kuuluvana osana, kuten sen nykyasema Euroopan komissiossa antaisi ymmärtää.
Onko komissio samaa mieltä?
Jos on, mitkä ovat sen tulevaisuuden suunnitelmat?
Arvoisa puhemies, arvoisa komission jäsen, hyvät parlamentin jäsenet, puu on uusiutuva raaka-aine ja rakennusmateriaali, jolla on hyvä tulevaisuus.
Puu kasvaa, puu mätänee ja yhtyy jälleen luonnon kiertokulkuun siten, kuin se on syntynytkin.
Siksi meidän ei tule unohtaa puuta kuudennessa tutkimuspuiteohjelmassa, vaan asettaa puu ohjelman yhdeksi syvälliseksi painopisteeksi etenkin biotekniikan alalla.
Uskon, että puulla on meille tulevaisuudessa selvästi entistä suurempi merkitys.
Koska puuta käytetään paljon myös kansainvälisesti rakennusteollisuudessa, metsäperustaista teollisuutta kohtaavat useat vaikeudet.
Sitä rajoittavat nimittäin lukemattomat tekniset kaupan esteet, ylenmääräiset kansalliset standardit tai luvat ja osittain myös byrokraattiset tarkastus-, valvonta- ja sertifiointivaatimukset.
Euroopan komission olisi turvauduttava tältä osin SLIM-aloitteeseen.
Ehkäpä puuteollisuudessa voidaan soveltaa myös parhaita käytäntöjä - mahdollisesti myös BEST-työryhmää.
Haluaisin kiittää Hans-Peter Martinia, sillä pienten ja keskisuurten yritysten tukeminen on tietenkin yksi keskeinen ja tärkeä tehtävä, ja komissio on tällä alalla tärkeä kumppanimme.
Meidän on kuitenkin mukautettava myös rakennuslakeja ja -määräyksiä vastaavasti, sillä etenkin palomääräykset ovat hyvin erilaisia Euroopassa.
Uskomme, että on korkea aika ottaa käyttöön rakennustuotedirektiivi.
Nimenomaan tällä direktiivillä mahdollistetaan merkittävät edistysaskeleet puun markkinoinnissa.
Haluaisin korostaa maailmankaupan osalta, että Japanilla on hyvin rajoittavat määräykset tällä alalla.
Meidän olisi keskusteltava myös siitä, sillä puu ei ole loppujen lopuksi vain raaka-aine ja rakennusmateriaali, vaan sillä on aivan erityinen merkitys biotekniikalle tulevaisuudessa.
Sen vuoksi haluamme edistää nimenomaan pieniä biomassaydinvoimaloita. Näillä edistetään merkittävästi Euroopan energiatuotannon riippumattomuutta, ja puulla on suuri merkitys myös tälle alalle tulevaisuudessa.
Arvoisa puhemies, haluan kiittää komissiota sekä mietintöluonnoksen laatinutta jäsen Seppästä.
Ympäristövaliokunnan jäsenenä minua innostaa erityisesti se, miten mietinnössä on kyetty ottamaan huomioon ekologiset ja osin jopa sosiaalis-taloudelliset ehdot markkinoilla toimivalla toimialalla.
Itse haluan nostaa esille mietinnön toisessa kohdassa käsitellyn turpeen.
Mietinnössä vaaditaan, että turveteollisuus olisi sisällytettävä metsäklusteriin.
Vaatimus on varsin perusteltu.
EU:n energiapolitiikkaa ajatellen se tukee useiden tavoitteiden toteutumista, joita unioni pyrkii ajamaan ja jotka se on energiaa käsittelevässä vihreässä kirjassaankin juuri ilmaissut.
Turve vahvistaa hälyttävästi heikkenevää huoltovarmuuttamme ja energiaomavaraisuutta, edistää sähkön ja lämmön yhdistelmätuotantoa ja tuo mukanaan puun ja turpeen energiakäyttöön liittyviä synergiaetuja.
Siltä osin kun turve vuotuisesti kasvaa, se on selkeästi myös uusiutuva energialähde.
Edelleen turpeella on monia alueellisia ja työllisyysnäkökohtia puoltavia myönteisiä vaikutuksia.
Kaiken kaikkiaan turvetta tulisi mieluummin verrata puuhun eikä esimerkiksi hiileen, johon se nyt tosiasioiden vastaisesti luetaan EU-luokituksessa.
Turpeen uusiutuvuus on kiistaton biologinen fakta.
Turvetta syntyy jatkuvasti suokasvien yhteyttämisen ja kariketuotannon kautta.
Sen synty on perusteeltaan täysin samanlaista kuin muidenkin kasviperäisten biomassojen, esimerkiksi puun.
Tarvittava aika on kuitenkin pitempi.
Tuoreen puolueettoman tieteellisen selvityksen mukaan turve tulisikin erottaa fossiilisista polttoaineista, joiden muodostumiseen kuluu miljoonia vuosia.
Syntytapansa ja uusiutuvan luonteensa mukaisesti turve on luettavissa biomassapolttoaineiden joukkoon mutta koska se uusiutuu huomattavasti hitaammin kuin muut, sitä varten tulisi luoda uusi, kolmas kategoria fossiilisten ja nopeasti uusiutuvien energialähteiden väliin.
Se on hitaasti uusiutuva biomassapolttoaine.
Turpeen poltosta, kuten puupolttoaineestakin, syntyy kiistatta kasvihuonekaasupäästöjä ilmakehään.
Kioton sopimuksessa puun polttopäästöjä ei lueta maan päästötaakkaan, koska puuhun sitoutunut hiili vapautuisi joka tapauksessa puun lahotessa.
Myös turvesoiden hiilitaseista ja kaasunkierrosta on ilmestynyt viime vuosina tutkimuksia, joiden tulosten perusteella olisi suotavaa, että turpeen polttopäästöistä suoritettaisiin uudelleenarviointi, jossa otetaan huomioon soiden kaasutaseet kokonaisuutena.
Turpeesta puhuttaessa on hyvä muistuttaa mittakaavasta.
Energiankäytön piirissä oleva pinta-ala on hyvin pieni verrattuna metsä- ja maatalouskäytössä olevaan suoalaan.
Pohjoisten turvemaiden kokonaisalasta turpeenkorjuussa on alle yksi promille.
Turpeen talouskäytöllä on kuitenkin merkitystä niillä alueilla, joilla suoala on suuri.
Esimerkiksi Suomessa käytetään vuosittain alle puolet turpeen vuotuisesta kasvusta.
Pääomaan ei siis kosketa, koska korotkin riittävät.
Mietinnössä kehotetaan komissiota vahvistamaan metsäklusteriin vaikuttavien yhteisön alakohtaisten toimien koordinaatiota ja johdonmukaisuutta kilpailukyvyn parantamiseksi.
Erityisesti tämä koordinaation ja johdonmukaisuuden tarve näyttäisi pätevän turpeeseen, ja yksi tärkeä askel tällä tiellä on muuttaa sen luokittelu ja status todellista luonnetta vastaavaksi.
. Arvoisa puhemies, aluksi haluan kiittää kaikkia parlamentin jäseniä, varsinkin mietinnön esittelijää Esko Seppästä ansiokkaasta mietinnöstä.
Komissio ottaa tyytyväisenä vastaan mietinnön ja päätöslauselmaluonnoksen.
Ne ovat samansuuntaisia komission näkemysten kanssa.
Mietintö on hyvin seikkaperäinen, ja siinä paneudutaan niihin lukuisiin tekijöihin, jotka vaikuttavat metsäteollisuuden kilpailukykyyn, niin aineellisiin kuin aineettomiin tekijöihin.
Olemme kanssanne samaa mieltä varsinkin siitä, että aineettomat tekijät, kuten ammattitaito, innovaatiot sekä tutkimus- ja kehitystyö, ovat Euroopan teollisuuden kilpailuaseman kulmakiviä.
Tärkeimpiä prioriteetteja on juuri ammattitaidon korkean tason varmistaminen.
Haluan ensi alkuun valottaa muutamalla sanalla sitä, kuinka tärkeä tämä teollisuudenala on.
Sen osuus koko EU:n teollisuustuotannosta on kymmenen prosenttia, niin tuotannon arvonlisäyksellä kuin työpaikkojen määrälläkin mitattuna.
On hyvä muistaa, että peräti 12 miljoonaa yksityistä metsänomistajaa toimittaa puuta teollisuudelle ja alan teollisuutta on kaikkialla EU:n alueella.
Teollisuus sijaitsee usein syrjäseuduilla, missä se auttaa ylläpitämään taloudellista toimeliaisuutta, työllisyyttä ja infrastruktuuria.
Teollisuuden viisi pääsektoria muodostavat yhden Euroopan unionin suurimmista teollisuudenaloista.
Sen tuotannon arvo on yli 300 miljardia euroa, arvonlisäys 110 miljardia euroa.
Se tarjoaa työtä suoraankin 2,5 miljoonalle hengelle, välillisesti paljon useammalle.
Komission tiedonannossa metsäteollisuuden ja siihen liittyvän teollisuuden kilpailukyvyn tilasta tarkasteltiin teollisuudenalaa uudella tavalla klusterina, jossa kunkin sektorin suorituskyky vaikuttaa muiden sektoreiden kilpailukykyyn.
Tällaisessa ryhmätarkastelussa yksittäisten alojen analysointi jää vähemmälle, mutta kysymyksiä voidaan tarkastella laajemmasta näkökulmasta.
Tiedonanto tarjoaa kyseisen teollisuuden kilpailukykyyn vaikuttavien tekijöiden jatkuvalle arvioinnille lähtökohdan.
Siksi komissio on tehnyt joukon alakohtaisia tutkimuksia metsäteollisuudesta ja siihen liittyvästä teollisuudesta.
Graafista teollisuutta ja mekaanista teollisuutta koskevat tutkimukset on jo julkaistu.
Lisäksi komissio on perustanut käsillä olevan tiedonannon jatkoksi kaksi kanavaa eri kysymysten käsittelyä varten.
Toinen on metsäalaa ja metsäperustaista teollisuutta käsittelevä neuvoa-antava komitea, jonka toiminta käynnistettiin uudelleen 1997, ja toinen on metsäteollisuuden ja siihen liittyvän muun teollisuuden foorumi.
Tällä foorumilla on keskeinen rooli siksi, että se mahdollistaa avainkysymysten järjestelmällisen analysoinnin ja tehokkaan vuorovaikutuksen yritysten, teollisuuden järjestöjen ja muiden asianosaisten kanssa.
Foorumiin osallistuu edustajia myös yhteisön toimielimistä, kuten parlamentista ja komissiosta sekä jäsenvaltioista.
Ensimmäinen foorumi järjestettiin täällä Strasbourgissa syyskuun alussa arvovaltaisella tasolla, ja voin todeta, että mietinnön esittelijä Seppänen osallistui myös tähän foorumiin.
Siellä keskusteltiin myös asioista, jotka liittyvät julkaisutoimintaan, jonka jäsen Flesch mainitsi: siellä käsiteltiin sähköistä kauppaa ja teollis- ja tekijänoikeuksia.
Seuraava foorumi pidetään kesäkuussa Tukholmassa.
Siinä perehdytään lähemmin siihen, miten metsäperustainen ja siihen liittyvä teollisuus voi osaltaan edistää kestävää kehitystä ja optimoida panoksensa ympäristönsuojeluun puuketjun kaikissa vaiheissa metsästä aina lopputuotteisiin saakka.
Kestävän kehityksen huomioonottaminen tulee yhä tärkeämmäksi.
Kesäkuussa pidetään Eurooppa-neuvoston Göteborgin kokous, jossa tehdään tärkeitä päätöksiä tällä alalla.
Metsäperustainen teollisuus on niitä aloja, joilla kestävän kehityksen kaikki taloudelliset, yhteiskunnalliset ja ympäristöön liittyvät osatekijät ovat tiukasti toisistaan riippuvaisia.
Metsäperustainen teollisuus käyttää uusiutuvaa raaka-ainetta ja kaikkein ajanmukaisimpia kierrätyksen ja energian talteenoton menetelmiä, joten sen panos voi olla kestävän kehityksen kannalta erityisen merkittävä.
Jäsen Fleschin kysymykseen vastaisin seuraavaa: ymmärrämme hyvin, että kustannusala poikkeaa tänä päivänä varsinaisesta metsäteollisuudesta, se sisältää yhtä lailla paperiin perustuvaa tuotantoa kuin paljon muutakin.
Ongelma komissiossa on ollut se, että yrityksistä vastaavan pääosaston resursseja on vähennetty 20 prosenttia viime vuoden aikana.
Meiltä on vähennetty kaiken kaikkiaan 210 henkeä.
Olemme joutuneet yhdistämään osastoja ja toimistoja.
Olen kuitenkin valmis ottamaan tämän asian nyt uudelleen keskusteluun, lähinnä siinä mielessä, että katsotaan mihin toimialaan tai minkä toimialan yhteyteen kustannusala parhaiten sijoittuisi.
Tulen olemaan yhteydessä alan edustajiin tämän keskustelun jälkeen.
Haluan vielä kerran kiittää jäsen Seppästä erinomaisesta mietinnöstä ja muita jäseniä tälle työlle antamastaan panostuksesta.
Paljon kiitoksia, arvoisa komission jäsen.
Keskustelu on päättynyt.
Seuraavaksi toimitetaan äänestys.
Arvoisa puhemies, haluan esittää teille ja parlamentille pyynnön.
Mietintö, jonka esittelijänä toimin ja josta piti keskustella tänä aamuna, on siirretty iltapäivään, samoin kuin äänestys.
Valitettavasti en voi olla paikalla siihen asti, joten olisin teille kiitollinen, jos mietintö voitaisiin siirtää seuraavalle istuntojaksolle.
Arvoisa puhemies, pelkäsimme nimenomaan tätä, kun perjantain istunnot lakkautettiin, eli että emme voi enää työskennellä myöskään torstai-iltapäivisin.
Jäsen Pack, ymmärrätte varmaan, ettei puhemiehen tarvitse kommentoida tuota huomautusta.
Koska kyse on minulle jätetystä erillisestä pyynnöstä, sanoisin vain, että Ferrin mietintö piti käsitellä tänä aamuna, mutta meillä ei ollut siihen aikaa.
Ferri ei ole läsnä tänä iltapäivänä, eikä voi jäädä esittelemään mietintöään.
Ellei kukaan vastusta, voimme siis käsittääkseni suostua hänen pyyntöönsä lykätä mietinnön käsittelyä, koska hän ei ole läsnä iltapäivällä ja koska mietintöä ei voitu käsitellä suunnitellussa aikataulussa.
Arvoisa puhemies, jos annatte armon käydä oikeudesta, tyydymme siihen.
Haluaisin kuitenkin kannattaa jäsen Packia ja todeta periaatteessa seuraavaa: jos lyhennämme istuntojaksoja, ei käy päinsä, että mietinnöistä ei voi äänestää, koska esittelijät eivät ole enää läsnä torstai-iltaisin!
Hyväksymme tämänpäiväisen menettelytavan. Pyydän teitä, myös valiokuntien puheenjohtajia, kuitenkin vielä kerran varmistamaan, että jäsenet ovat läsnä torstai-iltaan asti.
Jäsen Swoboda, olen täysin samaa mieltä kanssanne.
Jos Ferrin mietintöä ei olisi alun perinkään ollut tarkoitus käsitellä tänä aamuna, minulla ei olisi ollut tätä mahdollisuutta.
Arvoisa puhemies, hyvät kollegat, en voi antaa tukeani jäsen Packin ja Swobodan huomautuksille, mutta aiheiden käsittelyjärjestyksen muuttamista koskeva ongelma johtuu mielestäni myös esityslistan huonosta laatimisesta niin sanoakseni, koska emme koskaan noudata sitä.
Joudumme aina siirtämään mietintöjen käsittelyä.
Tämä johtuu käsittääkseni siitä, ettemme kenties hallitse riittävän hyvin ajankäyttöä, joten meidän on kenties muutettava ja pohdittava muutamia parlamentin toiminnan osa-alueita, vaikka istuntojaksojen lyhentäminen neljään päivään on mielestäni tämän ongelman ydin.
Jos työskentelemme vastedes täysistunnossa vain kolme ja puoli päivää, kohta sekin vähenee kahteen päivään.
Mitä hyötyä tällaisesta parlamentista olisi?
Kaikkien jäsenten on sentään tuotava esiin vakavaa suhtautumistaan parlamentin jäsenen työhönsä, johon he ovat sitoutuneet.
Luulen, että tähän kysymykseen palataan vielä uudestaan.
Arvoisa puhemies, haluan tähdentää kahta asiaa tässä yhteydessä.
Ensimmäinen on se, että olemme koko viikon ajan kuulleet ihmisten puhuvan päätöksestä lopettaa perjantain istunnot.
Olipa tehty päätös minkälainen tahansa ja miten tahansa äänestimmekin tuosta päätöksestä, parlamentti teki demokraattisen päätöksen, ja seuraavan kerran meille tarjoutuu mahdollisuus muuttaa päätöstä, kun keskustelemme vuoden 2002 työaikataulusta.
Minusta on epädemokraattista jatkaa asian esiin tuomista.
Toiseksi, tarkastellessamme tämän viikon esityslistaa huomamme, että maanantai-illan kohdalla esityslista oli tyhjä.
Näin ollen voisimme ehkä tarkastella keinoja käyttää aikamme paremmin hyväksi ja käydä keskusteluja maanantai-iltaisin.
Näin olisimme saaneet kaiken valmiiksi torstai-iltapäivään mennessä, ja voisimme palata kotiin ja tehdä töitämme perjantaina.
Arvoisa puhemies, kuulun niihin, jotka suhtautuvat kielteisimmin perjantain istuntojen lakkauttamiseen.
Näin ollen minun on helppo olla samaa mieltä siitä, että joustamme kyseisen jäsenen kohdalla myös tulevaisuudessa. On nimittäin pyydetty, että lykätään torstain päätteeksi tarkoitettua äänestystä mietinnöstä, jonka oli määrä esitellä tuo jäsen, jolla on kotimatkaa 2000 kilometriä.
Ellei hän saa ainoata saatavilla olevaa lentoa torstai-iltapäiväksi, hän pääsisi kotiinsa vasta perjantai-iltana. Valitettavasti emme mielestäni ota vastuuta tuosta äänestyksestä, joka on saanut meidät tähän tilanteeseen; meidän on korjattava tilanne tulevina kuukausina siten, että hoidamme vastuumme mahdollisimman hyvin.
Meidän ei tarvitse aloittaa keskustelua aiheesta.
Arvoisa puhemies, tämän aiheen käsittelyssä syntyi alkuvaiheiseen liittyvä ongelma, joka koskee neljäpäiväistä viikkoa ja kuljetuksia.
Ensi joulukuuhun asti torstaisin ei ole mahdollista ehtiä StrasbourgBryssel-lennolle, joka lähtee klo 16.30.
Tämä on johtanut siihen, että monet henkilökunnan ja lehdistön virkamiehistä ovat joutuneet lähtemään klo 12.30:n lennolla torstaina.
Tällainen ei ole hyväksyttävää.
Voisitteko ystävällisesti puhua vallanpitäjille ja lisätä ylimääräisiä lentoja Brysseliin torstai-illaksi henkilökuntamme tilanteen helpottamiseksi, jotta henkilökunta voisi jäädä tänne koko torstaiksi.
Jäsen Doyle, koska otitte esiin tuon kysymyksen, voin sanoa, että Strasbourgin kaupunginvirasto on antanut Riesille tehtäväksi huolehtia kaikista näistä ja muista mahdollisesti ilmenevistä ongelmista.
Tapasin Riesin kuluvalla viikolla ja keskustelin omasta aloitteestani hänen kanssaan pitkään ja yksityiskohtaisesti näistä ongelmista, joiden tiedän koskettavan paitsi muista jäsenvaltioista tulevia jäseniä myös käytännössä kaikkia parlamentin jäseniä.
Jäsen Bordes, puheenvuoronne ei ole menettelyä koskeva esitys.
ÄÄNESTYKSET
Arvoisa puhemies, lensin Milanosta Strasbourgiin ja, kuten toisinaan sattuu, päädyin ohjaamoon juttelemaan lentäjän kanssa, joka kertoi minulle kaikista työaikaan, palkkaukseen ja myös eläkkeisiin liittyvistä ongelmistaan.
Minä vakuutin tuolloin hänelle, että koska minun täytyi Euroopan parlamentissa keskustella paitsi siviili-ilmailualan teknisistä säännöistä myös sitä koskevista hallinnollisista menettelyistä, joiden yhteydessä käsitellään myös ilmailualan työntekijöiden työskentelyä koskevia sääntöjä, pyytäisin, että jäsenvaltioita kehotettaisiin myöntämään suuremmat varhaiseläkkeet lentäjille, jotka ovat niin tärkeitä turvallisuudellemme.
Arvoisa puhemies, viime maanantaina käytin puheenvuoron korostaakseni arvoisille parlamentin jäsenille Espanjan hallituksen hiljattain tekemää päätöstä armahtaa 14 kiduttajaa.
Missään ihmisoikeuksia koskevassa päätöslauselmaesityksessä ei ole merkkiäkään viittauksesta Espanjan kuningaskuntaan, vaikka monet muut maat on erityisesti mainittu.
On mitä valitettavinta, että Espanjan hallitus on myöntänyt armahduksen, jotta kiduttajat jäisivät rankaisematta ja jotta se voisi säilyttää kidutuksen edelleen peruskäytäntönä sortostrategiassaan.
Jälleen kerran ihmisoikeuksista on äänestetty tekopyhästi koko parlamentissa.
Yhdistyneiden kansakuntien ihmisoikeustoimikunta
. (EL) Lentoliikenteen vapauttaminen ja lentoyhtiöiden kiihkeä kilpailu ovat saaneet aikaan vakavia ongelmia ja alentaneet matkustajalentokoneiden turvallisuuskriteerejä.
Tämän takia on erittäin tärkeää määritellä yhtenäiset vaatimukset kaupallisen lentoliikenteen toiminnalle, jotta säilytettäisiin korkea turvallisuustaso, jota kilpailu ei vaaranna.
Sekä liikennevaliokunta että esittelijä ovat parantaneet komission ehdotuksia.
On lisäksi tärkeää, että, silloin kun asianomaiset eivät pääse yhteisymmärrykseen säännöksistä, Euroopan parlamentti tekee itse aloitteen matkustamo- ja ohjaamomiehistöjen lentoajoista, työajoista ja muista vaatimuksista 1. maalisuuta 2001 saakka ottaen huomioon työntekijöiden tarpeet ja turvallisuusvaatimukset.
Entistä pakottavammaksi tämän tekee se, että lentoyhtiöiden painostuksen vuoksi komissio ei valitettavasti ehdota asiakirjassaan mitään määräyksiä lentoaikojen rajoittamisesta.
- (FR) Hyväksyimme tämän yhteisen päätöslauselmaesityksen ainoastaan siksi, että kannatamme kuolemantuomion lakkauttamista ja haluamme tuoda esiin muutamia perusperiaatteita, jotka koskevat naisten ja miesten tasa-arvoa, lasten kohtelua ja rotusyrjinnän torjuntaa.
Vaikka päätöslauselmassa mainitaan muutamia maita, kuten Tiibet, Kiina, Afganistan, Papua-Uusi-Guinea ja Tsetsenia, joissa ihmisoikeuksia rikotaan monilla, sanoisin jopa kaikilla aloilla, siinä ei sanota sanaakaan suurvalloista, ei etenkään Euroopan unionista, sillä vaikka suurvallat eivät rikkoisikaan ihmisoikeuksia omalla alueellaan, ne syyllistyvät siihen entisissä siirtomaissaan joko suoraan tai tukemalla yksinvaltiaita, jotka vähät välittävät ihmisoikeuksista.
Kannatamme vaatimuksia noudattaa ihmisoikeuksia, jos sitä vaativat juuri noiden ihmisoikeuksien puuttumisesta kärsivät ihmiset, tai järjestöt, jotka vilpittömästi pyrkivät vähentämään sortoa ainakin omilla vastuualoillaan.
Monet suurvallat, jotka ovat suurimmaksi osaksi vastuussa maapallomme riistosta ja ihmisten sortamisesta, ja noiden suurvaltojen poliitikot tekevät yleensä vain tekopyhiä ihmisoikeuslupauksia, jotka ovat ristiriidassa niiden diplomaattisen ja sotilaallisen toiminnan sekä sellaisen "oikeusvaltion" kanssa, jonka taakse niillä on tapana piilottaa kansalaisista ja heidän oikeuksistaan piittaamattomien mahtavien taloudellisten ryhmittymien alhaisia etuja.
Hedkvist Petersenin mietintö (A5-0381/2000)
Arvoisa puhemies, kun olin edelleen minua Milanosta Strasbourgiin kuljettaneen lentokoneen ohjaamossa ja jatkoin juttelua lentäjän kanssa - muistan myös hänen nimensä, joka oli Antoine - ilmaisin hänelle lentoliikennettä koskevat huoleni sanomalla: "Mutta onko varmaa, ettei lento jonakin kertana olekaan turvallinen? Ettei onnettomuuksia tapahdu?"
"Mutta mitä puhuttekaan, jäsen Fatuzzo!" vastasi lentäjä.
"Lentokone on turvallisin liikenneväline mitä on olemassa!
Enemmän onnettomuuksia tapahtuu maantieliikenteessä.
Auto on liikennevälineistä se, joka aiheuttaa kaikkein eniten kuolemantapauksia ja loukkaantumisia."
Suhtaudun siis erittäin myönteisesti tähän asiakirjaan - ja annoin sille puoltavan ääneni - jolla Eurooppa toteuttaa konkreettisen toimen maantieliikenteessä sattuvissa onnettomuuksissa aiheutuvien erittäin suurien vahinkojen vähentämiseksi.
Arvoisa puhemies, haluaisin puhua tästä mietinnöstä, koska Euroopan unionin on välttämätöntä löytää tehokkaampi keino varmistaa, että ne jäsenvaltiot, jotka tekevät sitoumuksia elämän ja kuoleman kysymyksissä, todellakin noudattaisivat tekemiään sitoumuksia.
Mietinnössä korostetaan, että 1990-luvulla liikenneonnettomuuksien määrä laski Euroopan unionissa 26 prosentilla.
Irlannissa laskua on kuitenkin tapahtunut 13 prosenttia.
Meillä on kolmanneksi korkein liikenneonnettomuuksien määrä Euroopan unionissa, ja meillä on korkein kuolleisuus Euroopan unionissa.
Vasta viime elokuussa kansallinen turvallisuusneuvosto osoitti, ettei sen tietojen mukaan ole olemassa minkäänlaista poliittista sitoumusta, joka konkreettisesti liittyisi liikenneturvallisuuteen.
Se arvioi, että niistä 62 000 nuoresta, jotka istuivat loppututkintoon tähtäävässä kokeessa kesäkuussa 2000, kahdeksan vuoden sisällä 1000 olisi kuollut tarpeettomissa auto-onnettomuuksissa.
Tämä on minusta irvokas tilanne, jollaista Euroopan unionin ei yksinkertaisesti pitäisi sallia.
Jos jäsenvaltiot tekevät sitoumuksia toteuttaakseen asioita, jotka koskevat elämää ja kuolemaa, niin meidän pitää löytää keinot varmistaa, että ne noudattavat näitä sitoumuksia.
. (FR) Onnitteluni esittelijä Petersenille hänen vakavasti otettavan, perusteellisen ja uudistavan työnsä johdosta.
Tieliikenneturvallisuus on nimittäin vakava aihe, jota ei pidä käsitellä tekopyhästi ja kielellisiin tehosteisiin turvautuen (minkä kollegamme onkin selvästi välttänyt).
Jotkut täällä parlamentissa tosin turvautuvat niihin vaatiakseen toissijaisuusperiaatteen vahvistamista ja jotta jäsenvaltiot saisivat itse päättää liikenneturvallisuudesta haluamallaan tavalla.
Minä puolestani olen asiasta samaa mieltä kuin esittelijä, joka tunnustaa, että liikenneturvallisuus on ala, jolla EU ja kansalliset viranomaiset sekä alueelliset ja paikalliset viranomaiset ovat yhdessä vastuussa tieliikenneturvallisuuden parantamisesta, vaikka hän tosin tunnustaa myös jäsenvaltioiden vahvan aseman alalla.
Jäsenvaltioiden väliset suuret erot etenkin nopeusrajoitusten ja veren sallitun alkoholipitoisuuden osalta eivät nimittäin ainakaan auta vähentämään tieliikenneonnettomuuksia Euroopassa!
(Liikenneonnettomuudet ovat lasten ja alle 45-vuotiaiden aikuisten tavallisin kuolinsyy Euroopan unionissa).
Sen vuoksi minusta on esittelijän tavoin tärkeää, ettei komissio tyydy vain antamaan veren alkoholipitoisuutta koskevaa suositusta vaan rajoittaa sen selkeästi 0,5 milligrammaan millilitralta.
Myös uusien autojen arviointiohjelma (EuroNCAP) vaatii lisätukea.
Tukea voitaisiin antaa etenkin direktiiviehdotuksen muodossa.
Samalla tavoin meidän on harkittava luonnon ja tieliikenneturvallisuuden välisen nykyisen yhteyden vahvistamista (jotta se motivoisi meitä tarkistamaan esimerkiksi maantieliikenteen liikennemerkkijärjestelmää ja lisäämään sen turvallisuutta).
Meidän kaikkien on kannettava vastuumme, mitä esittelijä juuri ehdottaakin aloitteessaan, josta kaikki kunnia hänelle.
Näin ollen äänestän mietinnön puolesta.
. (EN) Haluaisin kiittää Hedkvist-Petersenia hänen perinpohjaisesta mietinnöstään, jossa käsitellään meitä kaikkia suuresti huolestuttavaa aihetta.
Tilastot ovat kerrassaan järkyttäviä: 42 000 kuolemantapausta EU:n teillä joka vuosi ja arviolta 1,7 miljoonaa enemmän tai vähemmän loukkaantunutta.
On selvää, että tämä aihe edellyttää kaikkien osapuolten yhteistä ponnistelua: EU:n, kansallisten ja paikallisten viranomaisten sekä monien vapaaehtoisjärjestöjen ponnisteluja sekä aloitteita liikenneonnettomuuksien aiheuttaman ongelman käsittelemiseksi.
Kuolemaan johtaneiden onnettomuuksien määrä vaihtelee suuresti eri jäsenvaltioiden välillä niin, että luku vaihtelee 60 hengestä 243 henkeen miljoonaa asukasta kohden, ja keskiarvo EU:n alueella on 116.
Kotimaassani Irlannissa liikenteessä kuolee joka vuosi 129 ihmistä miljoonaa asukasta kohden.
Minusta on erityisen järkyttävää, että liikenneonnettomuudet ovat EU:ssa yleisin kuolinsyy lasten ja alle 45-vuotiaiden keskuudessa.
Tilanne on sietämätön.
Luvut osoittavat selvästi, että kuolemaan johtaneiden onnettomuuksien määrää voidaan laskea voimakkaasti koko EU:n alueella.
On ratkaisevan tärkeää, ettei sitoumuksemme säästää liikenteessä ihmishenkiä, erityisesti nuorten, merkitse pelkästään tyhjiä lupauksia.
Tarvitaan asianmukaisia varoja, joita suunnataan unionissa ennakoiviin menettelytapoihin, joiden avulla autetaan yksittäisiä jäsenvaltioita parantamaan liikenneturvallisuuttaan.
Tällä hetkellä komission liikenneturvallisuusbudjetti on 8 miljoonaa euroa vuodessa.
Mielestäni komission pitää antaa vahva merkki päättäväisyydestään vähentää liikenneonnettomuuksien uhrien määrää.
Haluaisin kehottaa komissiota korottamaan tuntuvasti liikenneturvallisuutta koskevaa budjettikohtaa ja todellakin rohkaisemaan jäsenvaltioita seuraamaan esimerkkiä.
Liikenneonnettomuuksien vähentämiseen käytetyt rahat menevät hyvään tarkoitukseen.
Puutteellinen liikenneturvallisuus maksaa yhteiskunnalle ja jäsenvaltioille paljon.
Ihmistragedia on mittaamaton, mutta vahinkoja on pyritty ilmaisemaan määrällisesti, ja pyrkimykset osoittavat, että liikenneonnettomuuksista koituvat mittavat kulut lääkinnällisen hoidon ja ensiavun, omaisuuden vahingoittumisen ja tulojen menetyksen muodossa nousevat vuodessa noin 100 miljardiin euroon.
Asiat kulkevat varmasti oikeaan suuntaan.
1990-luvulla liikenneonnettomuuksien määrä laski EU:ssa 26 prosenttia.
Tätä suuntausta on ylläpidettävä ja vahvistettava.
Parlamentti on johdonmukaisesti katsonut, että yksi liikennepolitiikkaan liittyvistä merkittävimmistä poliittista päämääristä on antaa etusija kaikkien liikennemuotojen turvallisuuden parantamiselle sekä hankkia tarvittavat taloudelliset varat tähän tarkoitukseen.
Kuolemantapauksien ja vaurioiden määrä Euroopan teillä ei ole ennalta määrätty asia.
Meidän pitää tehdä liikenneturvallisuuden parantamisesta poliittinen prioriteetti ja hankkia asianmukaiset rahoituskeinot.
.
(FR) Vaikka kaikki tuomitsevat yksimielisesti eri jäsenvaltioiden korkeat liikenneonnettomuusluvut, EDD-ryhmä ei voi olla täysin samaa mieltä esittelijä Hedkvist Petersenin kanssa keinoista, joita hän esittää mietinnössään liikenneonnettomuuksien vähentämiseksi. Eurooppalaisen yhteistyön, rahan ja pakkotoimenpiteiden lisääminen ei nimittäin tuo ratkaisua ongelmaan.
Tällainen toimenpiteiden sekoitus, jota on jo sovellettu eri laajuudessaan monissa maissa, on osoittautunut tehottomaksi.
Sitä vastoin konkreettisten toimien ja kansallisten erikoispiirteiden välisen tasapainon parantaminen saattaisi olla oikea tie, jos haluamme todellisia myönteisiä tuloksia.
Kulkuneuvoista henkilöauton käyttö ja kaikki se, mitä se edustaa, on pikemminkin koulutusta, ihmisten käyttäytymistä ja liikennekulttuuria koskeva kysymys.
Kuinka siis voimme löytää yhdenmukaisia ratkaisumalleja Euroopassa?
Mielestämme Hekvist Petersenin mietinnössä kielletään toissijaisuusperiaate, jonka me pyrimme säilyttämään, emme ehdottomasti vaan siten, että voisimme toimia mahdollisimman tehokkaasti ja ottaa huomioon kaikkien jäsenvaltioiden erilaisuus kansalaistemme maksimaalisen hyödyn takaamiseksi.
Mikä on todellisten, suuria investointeja vaativien ratkaisujen toteuttamisen laita?
Järkevän liikenneturvallisuuspolitiikan todellisia haasteita ovat koulutuksen uudistus (esimerkiksi jo kouluissa annettava liikennekasvatus tai hätäjarrutusopetuksen antaminen autokouluissa), myös halvimpia autoja koskevien aktiivisten ja passiivisten turvatoimien systematisointi autojen valmistajille suunnatuin verokannustimin tai infrastruktuurien muuttaminen poistamalla kaikki "mustat tieosuudet".
Tämä on tietenkin paljon vaikeampaa kuin täydelliset tukahduttamistoimet, joita ovat esimerkiksi tutkan asettaminen poliisitunnuksista riisuttuun poliisiautoon täysin esteettömän kolmikaistaisen moottoritien alarinteeseen!
. (EN) Kannatan vilpittömästi sosialistikollegani mietintöä, jossa vaaditaan uusia toimia liikenneonnettomuuksien selvittämiseksi ja liikenneturvallisuuden edistämiseksi Euroopassa.
Järkyttävät tilastot osoittavat ongelman vakavuuden.
On yksinkertaisesti mahdotonta hyväksyä, että jopa 42 000 ihmistä kuolee ja yli 1,7 miljoonaa ihmistä loukkaantuu Euroopan unionin teillä joka vuosi.
Luvut tietenkin vaihtelevat eri maiden välillä.
Portugalissa ja Kreikassa on peräti 243 ja 212 kuolonuhria miljoonaa asukasta kohden, kun taas asteikon toisessa päässä ovat Ruotsi ja Iso-Britannia, vastaavasti 60 ja 61 kuolonuhria miljoonaa asukasta kohden.
Jokaisen ihmisen kuolema on yksi liikaa.
Jokainen tapaus on yksittäinen tragedia, joka raastaa yhteisöä.
Meidän pitää pikaisesti parantaa liikenneturvallisuutta autoissa käytettävien turvavarusteiden, turvavyökampanjoiden ja parempien liikennemerkkien avulla.
Työväenpuolue on Britanniassa etualalla ja johtaa rattijuoppouden vastaista kampanjaa.
Kansalaistemme, erityisesti nuorten, elämä on liian arvokas voidaksemme pitää sitä itsestään selvänä asiana.
Poli Bortonen mietintö (A5-0358/2000)
. (SV) Liikenneonnettomuudet ovat yleisin lasten ja alle 45-vuotiaiden kuolinsyy EU:ssa, mikä tekee ongelmasta tärkeän kansanterveyteen liittyvän kysymyksen.
Ruotsissa yksimielinen eduskunta on päättänyt, että onnettomuuksien nollataso on liikenneturvan parantamista koskevien ponnistelujen kokonaistavoite.
Liikenneturvaa koskevien tavoitteiden saavuttaminen vaatii kuitenkin uskottavia välineitä, jotta tavoitteet voitaisiin täyttää.
Jotta liikenteen kuolonuhrien määrä vähenisi, lyhyellä aikavälillä tarvitaan tehokasta liikenteen valvontaa, johon kuuluu ajoneuvojen valvonta, nopeuksien valvonta nykyaikaisen kameratekniikan avulla, puhalluskokeet, silmäterän koon mittaukset, jos epäillään huumeiden käytöstä sekä turvavyön käytön valvonta.
Jotta liikennekuolemien nollataso olisi realistinen, julkisen liikenteen osuuden on lisäännyttävä tieliikenteen kustannuksella.
Kannatamme mietintöä lopullisessa äänestyksessä, mutta olemme sitä mieltä, että sen yhdenmukaistamispyrkimyksissä mennään liian pitkälle.
Mietintö on parlamentin tekemä aloite, jonka päätarkoituksena on vaatia liikenneturvan yhdenmukaistamista koskevia EU:n tason ehdotuksia.
Mielestämme on kiitettävää, että liikenneturvaa pyritään parantamaan, mutta tähän ongelmaan ei pidä mielestämme sijoittaa EU:n voimavaroja, vaan tätä kysymystä voidaan parhaiten käsitellä jäsenvaltioiden tasolla.
Arvoisa puhemies, kun olin palannut paikalleni lentokoneessa, aloin jutella viereisellä paikalla istuvan henkilön kanssa - joka oli eläkeläinen nimeltä Lino Miserotti - joka jossakin vaiheessa sanoi minulle: "Katsokaa, lennämme Düsseldorfin yli!"
Katsoin ulos ikkunasta ja näin kaupungin, jonka läheisyydessä on erittäin suuria laitureita, jotka näkyvät myös huomattavan korkealta.
"Mutta mitä nuo laiturit ovat?" kysyin vieressäni istuvalta eläkeläiseltä. Hän vastasi: "Ne ovat lastauslaitureita, joihin kuorma-autot ja junien tavaravaunut pysähtyvät.
Se on intermodaalikeskus. Nuo intermodaalikeskukset ovat erittäin hyödyllisiä, koska kuljetus tapahtuu paremmin, nopeammin ja edullisemmin, kun tavara lastataan noille laitureille."
Tästä syystä kannatin mietintöä.
Arvoisa puhemies, halusin ilmoittaa, että äänestin Poli Bortonen mietinnön puolesta, etenkin koska tarkistus 1 hyväksyttiin.
Tässä tarkistuksessa tuodaan nimittäin julki huoli siitä, että Euroopan laajuisen rautatieverkon rakentaminen ja rautatiereittien määritteleminen viivästyy.
Tällä ongelmalla on aivan erityinen merkitys Alpeille - minähän olen kotoisin Alpeilta - ja etenkin Alppien kauttakulkuliikenteelle Münchenin ja Veronan välillä, ja toivomme, että komissio katsoo aiheelliseksi parlamentin nyt toistamiseen antaman hyväksynnän perusteella jouduttaa vielä asiaa koskevia valmisteluja ja keskittää ja lujittaa niitä entistä voimakkaammin, jotta tähän Alppien kiireelliseen ongelmaan löydetään ratkaisu.
Costa Paolon mietintö (A5-0345/2000)
Arvoisa puhemies, olin Bergamon ja Milanon välisellä hyvin vilkkaalla moottoritiellä, seurassani jälleen kerran eläkeläinen Lino Miserotti, jonka kanssa puhuin moottoritiemaksujen tasosta.
Lino Miserotti sanoi minulle: "Minä olen eläkeläinen, ja minusta on oikein, että minun täytyy maksaa moottoritien käyttämisestä maksu ja osallistua siten moottoriteiden rakentamiseen ja ylläpitoon, sillä ne ovat tärkeä osa liikenneinfrastruktuuria. Olisi kuitenkin hyvä, jos työtään tekevien työntekijöiden, jotka eivät vielä ole eläkkeellä, ei tarvitsisi maksaa mitään maksuja."
Minä siis äänestin tämän asiakirjan puolesta, mutta pyydän, että tehdään ero niiden välille, jotka liikkuvat teillä työkseen, ja niiden, jotka käyttävät teitä vapaa-aikanaan: ensin mainittujen ei tarvitsisi siis maksaa niin paljon kuin jälkimmäisten.
. (EN) Valiokunnassa hyväksytty mietintö synnytti tarkan tasapainon niiden välillä, jotka haluavat vauhdittaa liikenneinfrastruktuurin yhtenäisen hinnoittelun sekä siihen liittyvien toimien luomista, sekä niiden välillä, joiden mielestä kansalaiset eivät ole valmiita harkitsemaan uudelleen näin radikaalisti tapaa, jolla yhteiskunta maksaa liikenneinfrastruktuurista.
Esittelijä on tyytyväinen siihen tuntuvaan yksimielisyyteen, jota mietinnön sisältämät perusperiaatteet saivat osakseen, nimittäin siihen, että yhteisö on toimivaltainen luomaan yhtenäisen menetelmän liikennekustannusten laskemiseksi; ulkoiset kustannukset pitäisi sisällyttää tällaisiin arvioihin; tulot pitäisi kohdistaa ympäristövahinkojen vähentämiseen ja pitäisi rohkaista vähemmän saastuttaviin vaihtoehtoihin siirtymistä; täytäntöönpanoa pitäisi hallita toissijaisuuden avulla; käyttäjien ja saastuttajien pitäisi maksaa käytöstä samassa suhteessa; ja yhteisön vähemmän liikkuvien ja maaseudun asukkaiden kohdalla pitäisi soveltaa poikkeuksia.
Näin ollen, vaikka olenkin myötämielinen monia Vihreät / Euroopan vapaa allianssi -ryhmän esittämiä konkreettisiin toimiin tähtääviä tarkistuksia kohtaan, en voi tukea niitä nyt, koska ne vaarantaisivat yksimielisyyden edellä mainituista periaatteista, ja niitä voidaan tarkastella myöhemmin yhteisen hinnoittelun toteuttamisen aikana.
. (FR) Kuten tavallista, ensi näkemältä myönteiset aikomukset saavatkin aavistamaan pahinta, kun ne sisällytetään Euroopan parlamentin mietintöön.
Tällä kertaa kyse on liikenteen perusrakenteiden hinnoittelusta.
Mietintöä on kuitenkin luettava rivien välistä ymmärtääkseen, mistä tarkalleen ottaen on kysymys, jolloin parlamentin kaksi päähänpinttymää paljastuvat: ympäristöveron käyttöönotto ja sodan julistaminen tie- ja henkilöautoliikenteelle.
Mietinnössä epäsuorasti tehdyn ehdotuksen ainoana tarkoituksena on nimittäin rokottaa edelleen ja jatkuvasti tienkäyttäjiä, joita jo nyt pidetään Euroopassa lypsylehminä. On jopa mahdollista, että kansallisten maanteiden tai departementtien maanteiden käytöstä ryhdytään perimään tiemaksuja ja veroa.
Tämä on täysin hullu ajatus.
Jos polttoaine on liian kallista ja jos se on viisin- tai kuusinkertainen sen jalostushintaan verrattuna, mikä johtuu siitä, että 80 prosenttia hinnasta on veroa, voidaan sanoa, että tienkäyttäjä maksaa jo nyt korkeaa hintaa julkisen tieliikenneinfrastruktuurin käytöstä verrattuna siihen, mitä henkilöauto hänelle maksaa.
En maininnut tässä edes kaikkia muita tiemaksuja, sillä niiden lista on liian pitkä ja hinnat liian masentavia.
Mietinnön luettuani tekee mieli kysyä, mihin ihmeeseen meidän maksamiamme veroja oikein käytetään?
Ilmeisesti ei yhtään mihinkään, sillä ainakaan Ranskassa ei voida taata kansalaisten turvallisuutta, saada aikaan yhteistä hyvinvointia, ylläpitää elintasoa tai taata yhdenmukaista ja tehokasta liikennepolitiikkaa siten, että puolet kansallisista varoista käytetään julkisyhteisöjen hyväksi.
Valtion tai oikeammin valtioiden olisi ensin vähän harkittava rahojemme käyttökohteita, ennen kuin ne antavat Brysselille minkäänlaista toimivaltaa pahentaa tilannetta.
. (FR) Kannatan mietinnössä sovellettua alustavaa lähestymistapaa, jonka mukaan liikenteen perusrakenteiden hinnoittelun ulkoiset kustannukset on otettava aiemmin paremmin huomioon.
Liikenteen perusrakenteita on tietenkin ehdottomasti ylläpidettävä ja uudistettava.
Millaista rahoitusmuotoa pitäisi sitten suosia?
Mietinnössä korostetaan, ettei jäsenvaltioiden markkinoiden kehittämiselle pidä asettaa minkäänlaisia esteitä, toisin sanoen yritysten voittoihin ei pidä koskea.
Missään nimessä ei pidä kyseenalaistaa esimerkiksi tieliikenteessä harjoitettavaa sosiaalisten oikeuksien polkemista tai pahennusta herättäviä tielupia.
Verotuksen nostamisen kieltäminen tarkoittaisi sitä, että estetään valtioita panemasta lusikkaansa pyhiin kilpailusääntöihin.
Päinvastoin, "on torjuttava valtioiden välisiä kilpailun vääristymiä", kuten esittelijä suosittelee.
Yhdessäkään mietinnön kohdassa ei mainita julkisen sektorin osuutta yhteiskunnallisten tarpeiden tyydyttäjänä, vaan päinvastoin ainoastaan markkinoiden ja yksityisyritysten rooli sekä liikenteen perusrakenteiden rakentamisessa että niiden hoidossa.
Näin olen liikenteen perusrakenteiden käyttäjät ovat ainoa maksuryhmä, joka on selkeästi määritelty mietinnössä. Siksi en aio äänestää sen puolesta.
Karamanoun mietintö (A5-0373/2000)
. (PT) Olemme samaa mieltä joistakin mietinnössä mainituista näkökohdista, erityisesti liikenteen infrastruktuurin kehittämisestä ympäristöllisesti kestäväksi sekä kansalaisten liikkumisoikeuden säilyttämisestä ja vahvistamisesta ja yleishyödyllisten kuljetuspalvelujen saatavuudesta, vaikka mielestämme päätöslauselmassa pitäisi kiinnittää enemmän huomiota näihin asioihin.
Lisäksi vastustamme yhteisön perusteiden laatimista siten, että niissä kohdellaan kaikkia liikennevälineiden käyttäjiä samalla tavoin eikä oteta huomioon jäsenvaltioiden erilaisia infrastruktuureja.
Näiden syiden takia emme voi äänestää mietinnön puolesta.
. (DE) Politiikassa on kehitettävä järjestelmä, jolla helpotetaan liikennemuotojen kustannusten todenmukaisuuden periaatetta lyömään itsensä läpi.
Tämä päätöslauselma on yksi tärkeä askel ja siinä kehotetaan komissiota esittämään lopultakin konkreettisia ehdotuksia.
Liikenneongelmat voidaan ratkaista vain, jos niistä sovitaan yhteisesti Euroopassa.
Edustan maata, jolle Alppien kauttakulkuliikenne aiheuttaa huomattavia ongelmia, ja vaadin unionia paneutumaan entistä syvällisemmin tähän kysymykseen.
Unioni ei ole toistaiseksi ottanut vastuutaan riittävän vakavasti.
Eri liikennemuotojen kesken voidaan käydä oikeudenmukaista kilpailua vain, jos myös ulkoiset kustannukset voidaan sisällyttää hintoihin.
Ekologiset ja maantieteelliset näkökohdat on ehdottomasti otettava huomioon tässä yhtenäisessä järjestelmässä. Tämä kaikki on ympäristön ja väestön etujen mukaista.
. (SV) En voi toissijaisuus- ja demokratiaperiaatteen vuoksi ajatella, että Euroopan unionille myönnettäisiin verotusoikeus.
Tämä koskee myös liikennealaa.
Esitetyt ehdotukset nostaisivat Alankomaiden hallituksen laskelmien mukaan bensiinin hintaa vielä 15 prosenttia ja dieselin hintaa 21 prosenttia sekä keskipitkien junamatkojen ja kaukojunaliikenteen lippujen hintoja lähes 50 prosenttia.
Siitä on selkeitä ja todella tuhoisia seurauksia jo nyt kärsimään joutuneille Ruotsin haja-asutuslääneille, esimerkiksi Taalainmaalle, jossa lähtömuutto ja väestön väheneminen on huomattavan laajaa.
Esittelijä haluaa ottaa käyttöön uusia valtiollisia veroja ja EU:n veroja sekä tie-, rautatie- ja lentoasemamaksuja, autovakuutuksia, kuorma-autoja ja linja-autoja koskevia maksuja, bensiini- ja dieselmaksuja.
Saadut varat menisivät osaksi jäsenvaltioiden hallituksille, jolloin ne sijoitettaisiin infrastruktuuriin tehtäviin investointeihin, osaksi komission vapaaseen käyttöön.
Jos Euroopan parlamentti ja ministerineuvosto hyväksyisivät päätöslauselman, EU:lle annettaisiin oma suora verotusoikeus, joka vastaisi varsinaista valtiolle kuuluvaa verotusoikeutta.
Ruotsin kristillisdemokraatit eivät tahdo edistää sellaista kehitystä.
Olen erittäin huolestunut siitä, että ihmisiä ja tavaroita koskevan liikenteen kustannuksia nostettaisiin entisestään.
On selvää, että sen vaikutukset iskisivät armottomasti ja kaikkein voimakkaimmin haja-asutuslääneihin.
Sitä paitsi on tuskin Euroopan yhteisöajattelun mukaista hankaloittaa ja tehdä huomattavasti kalliimmaksi sitä, että ihmiset tapaavat toisiaan niin omissa kotimaissaan kuin ulkomaillakin.
Arvoisa puhemies, mietinnössään jäsen Karamanou puhui paljon kiintiöistä.
Minä pidättäydyin äänestämästä.
Miksi? Olen toiminut Italian eläkeläisten puolueen sihteerinä vuodesta 1983, ja vuodesta 1983, vaikka edustankin eläkeläisten puoluetta, minulle on sanottu: "Mutta te ette ole eläkeläinen!
Te olette liian nuori, ette te ole eläkeläinen." Tämä on ilahduttavaa, mutta olen monesti ärsyyntynyt, koska olen pohtinut itsekseni: "Mitä, eikö henkilö, joka ei ole eläkeläinen, muka voi puolustaa eläkeläisiä?"
Ajatteletteko te, arvoisa puhemies, että minä en voi puolustaa eläkeläisiä päättäväisesti, vakaumuksellisesti ja lujasti, koska en vielä ole eläkkeellä?
Ja että me miehet, koska emme ole naisia, emme voi puolustaa naisten oikeuksia aivan yhtä hyvin?
Tästä syystä minä en suuresti kannata kiintiöitä!
Arvoisa puhemies, enemmistö PPE-DE-ryhmän jäsenistä äänesti Karamanoun mietintöä vastaan.
Tämä viesti voidaan ymmärtää väärin tai sitä voidaan jopa käyttää polemiikkina meitä vastaan.
Me emme tietenkään vastusta tasa-arvopolitiikkaa emmekä varsinkaan kannata naisten syrjintää.
Yhdymme komission jäsen Diamantopouloun tämänaamuisen keskustelun päätteeksi esittämiin periaatteisiin.
Kannatamme valtavirtaistamista elinkeinoelämässä ja julkisissa viroissa, kasvatuksen, koulutuksen ja kulttuurin aloilla.
Kannatamme poliittisten verkkojen rakentamista, ja tarvitsemme eurooppalaisia indikaattoreita, esimerkiksi esikuva-analyysia.
Kannatamme myös konkreettisia toimia ja toimenpiteitä, joita EU:n jäsenvaltiot toteuttavat.
Olemme osoittaneet sen toteen maissa, joissa vastuu on kristillisdemokraateilla ja konservatiiveilla.
Meidän puolueissamme naiset ovat todistettavasti päässeet johtoasemiin.
Esimerkiksi Saksassa minun puoluettani CDU:ta johtaa nainen, ja PPE-DE-ryhmässä huomattava määrä kansallisten valtuuskuntien johtajista on naisia.
Tavoitteesta eli tasa-arvon toteuttamisesta ei ole mitään epäilystä; kollegoideni ja minun tänä aamuna esittämät puheenvuorot todistavat sen.
Esittelijä Karamanou ja hänen sosialistinen ryhmänsä eivät kuitenkaan olleet valmiita tukemaan tarkistuksiamme, joissa torjuttiin Euroopan laajuisten kiintiöiden käyttöönotto.
Euroopan unionin jäsenvaltioissa on erilaisia järjestelmiä, joilla varmistetaan naisten asianmukainen osuus päätöksenteossa.
Toisin kuin mietinnössä esitetään, siitä eivät kuitenkaan päätä hallitukset vaan puolueet, kun nämä laativat ehdokasluettelonsa.
Näin asian pitäisi olla jatkossakin; näin noudatetaan läheisyysperiaatetta.
Pyrkimykset syyttää ryhmääni siitä, että enemmistö hylkäsi Karamanoun mietinnön, koska vastustaisimme muka naisten ja miesten tasapainoista osallistumista päätöksentekoprosessiin, ovat siten ehdottomasti tuomittuja epäonnistumaan.
Arvoisa puhemies, ei riitä, että ajatukset ja aloitteet ovat oikeasuuntaisia, vaan ennen kaikkea myös yksityiskohtien on oltava oikein.
.
(FR) Äänestimme luonnollisesti oikeiston tekemää tarkistusta vastaan, sillä oikeiston mielestä mietinnössä esitetty ehdotus on liioiteltu. Ehdotuksen mukaan sekä naisten että miesten edustuksen on oltava valituissa elimissä vähintään 40 prosenttia.
Hyväksyimme Karamanoun mietinnön kiistellyn kohdan, vaikka olemmekin vakuuttuneita siitä, ettei kiintiöiden asettamisella voida todellakaan ratkaista naisten epätasa-arvoista asemaa päätöksenteossa eikä ainakaan heidän yhteiskunnallista epätasa-arvoaan yleensä.
. (EN) Äänestin Karamanoun mietinnön puolesta.
Mietinnöt ja tähän keskusteluun osallistuminen muistuttavat meitä siitä, että eräät pahimmista peloistamme ovat perusteltuja.
Syrjintää esiintyy edelleen, ja se synnyttää edelleen naisissa tarpeen näyttää, jotta he onnistuisivat rikkomaan piilossa olevien ennakkoluulojen tiiviin järjestelmän ja saavuttamaan menestystä poliittisissa, kaupallisissa ja muissa organisaatioissa.
Myönteisiä toimia tarvitaan niin kauan, kunnes todellinen tasa-arvo on saavutettu, eikä ainoastaan loistavien kykyjen keskuudessa, vaan myös hieman heikompien joukossa.
Naiset ovat maailmanlaajuisesti aliedustettuina kaikkialla, missä tehdään päätöksiä.
. (EL) Kolmannen vuosituhannen alussa kapitalistisessa järjestelmässä elävät naiset ponnistelevat edelleen saadakseen edes muodollisen osallistumisoikeuden, minkä sosialismi on antanut naisille jo vuosisadan alusta lähtien.
Kreikan kommunistisen puolueen arvio on, että naisten vajavainen osallistuminen päätöksentekoon ei ole vain demokratian ongelma, vaan osoitus yhteiskunnallisesta epätasa-arvosta ja työväenluokan hyväksikäytöstä. Tästä syystä ongelma koskee pääasiassa laajoihin kansankerroksiin kuuluvia naisia.
Vaikka päätöslauselmassa ollaan muka kiinnostuneita perhedemokratiasta, todellisuudessa kiinnostuksen kohteena on täystyöllisyyden kumoaminen (tämä myönnetään ehdotuksessa suoraan) sekä hyvinvointipalveluiden vähentäminen ja yksityistäminen.
Lisäksi on käynyt selväksi, että EU:n niin kutsuttu yhtäläisten mahdollisuuksien politiikka ja eri ohjelmat ovat vain väline, jolla edistetään kapitalistista rakennemuutosta.
Niiden tavoitteena on taakkojen tasajako ja perheiden sosiaalipalveluiden heikentäminen, ne vahingoittavat laajoja kansankerroksia, käytännössä huonontavat naisten tilannetta ja ovat tämän takia syynä siihen, että naiset eivät osallistu yhteisiin asioihin.
Naiset saavat heille sekä perheessä että poliittisessa ja yhteiskunnallisessa elämässä kuuluvan aseman vain osallistumalla massojen joukkoliikkeeseen, joka taistelee kumotakseen politiikat, jotka ovat vastuussa heidän aliedustuksestaan.
Naisten todellista osallistumista ei pystytä saavuttamaan kiintiöillä toimielimissä, jotka toimivat heidän etujansa vastaan ja ajavat osa-aikatyötä, terveyden, hyvinvointipalveluiden ja koulutuksen yksityistämistä, työajan lisäämistä ja eläkeiän nostamista.
Olemme eri mieltä puolueiden pakottamisesta kiintiöjärjestelmiin, koska ne ovat järjestöjä, joihin osallistutaan vapaaehtoisesti ja joilla on yksinoikeus omaan rakenteeseensa ja toimintaansa.
Kiintiöjärjestelmien pakollinen käyttöönotto puolueissa merkitsisi puuttumista niiden sisäisiin asioihin ja poliittisen järjestön kollektiivisen tahdon loukkaamista.
Emme vastusta hallinnollisia toimenpiteitä, jotka koskevat naisten osallistumista päätöksentekoelimiin, jos niihin yhdistyy vastaava kansan etuja ajava politiikka, jotta ne toimisivat tehokkaasti sen puolesta, että poistettaisiin esteet monien naisten osallistumiselta.
Vastakkaisessa tapauksessa hallinnolliset toimenpiteet aiheuttavat itsepetosta ja johtavat harhaan. Tästä syystä emme voi tukea sellaisia yksittäisiä hallinnollisluonteisia toimenpiteitä, joita päätöslauselmassa ehdotetaan.
Näistä edellä mainituista syistä Kreikan kommunistinen puolue pidättäytyy äänestämästä.
. (FR) Hyväksyn mietinnön, koska sen ansiona on ottaa uudelleen esiin naisten osallistumista politiikkaan koskeva jatkuva ongelma.
Mietinnössä korostettiin täysin perustellusti, että koulutus on välttämätön väline stereotyyppisten sukupuoliroolien torjunnassa sekä tyttöjen ja poikien tasa-arvoisessa koulutuksessa aina varhaisesta iästä asti.
Mietinnöstä puuttuu kuitenkin kaksi mielestäni tärkeää näkökohtaa.
Ensimmäinen on taloudellinen: niin kauan, kun ensisijaisesti naiset kärsivät talousjärjestelmästä, jossa heille tyrkytetään osa-aikatyötä, lisäpalkkaa ja epävarmuutta, heidän osallistumisensa politiikkaan jää vain aikomukseksi.
Toinen näkökohta on poliittinen: mietinnössä olisi voitu edes ehdottaa sellaista valitun asemaa, joka mahdollistaisi, että valittujen mandaatit voitaisiin uusia, mikä mahdollistaisi työntekijöiden vaihtuvuuden naisten asemaa edistävään suuntaan.
Myös päällekkäiset mandaatit olisi kokonaan kiellettävä, ja myös mandaatin uusimisen kestoa voitaisiin rajoittaa.
Seppäsen mietintö (A5-0384/2000)
Arvoisa puhemies, viime viikolla kävin tapaamassa erästä eläkeläistä Bergamon laaksossa sijaitsevassa kylässä: hänen nimensä on Giuseppe Carminati ja hän on metsuri.
Hän sanoi minulle: "Minä vietän suuren osan ajastani yksin vuorilla, metsissä, toisinaan öisin, koska jos puun kaataa täysikuun aikaan, se palaa paremmin" - näin hän sanoi minulle, mutta olin tiennyt tämän jo kauan - "ja tunnen silloin itseni kovin yksinäiseksi.
Nyt kun Euroopan parlamentti kuitenkin äänestää metsäteollisuuden tuotteille annettavasta tuesta, sanokaa parlamentin puhemiehelle teidän kaikkien edustajana, että koen Euroopan parlamentin olevan lähempänä minua työssäni metsurina.
Myös öisin täysikuun aikaan minusta tuntuu, että minulla on seuranani rouva Fontaine, ja siksi työ tuntuu minusta kevyemmältä."
. (EL) Seppäsen mietintö metsäperustaisesta teollisuudesta ja siihen liittyvästä teollisuudesta on oikeansuuntainen, ja siinä yritetään ylittää kaupallisen kilpailukyvyn ahtaat rajat ja luoda laajempi ja syvällisempi näköala Euroopan metsiin.
Erityisen tärkeää on:
metsäteollisuuden kehittäminen kestävän kehityksen puitteissa,
luonnonvarojen uusiutuvuuden turvaaminen,
metsästrategian laatiminen ja siihen vaikuttavien yhteisön eri politiikkojen yhteensovittaminen,
tutkimuksen edistäminen ja metsästä saatavien tuotteiden hyödyntäminen moniin tarkoituksiin, esim. terveydenhoitoon.
Täytyy korostaa, että Välimeren ja Balkanin metsille on annettava erityinen merkitys, aiemmin ne olivat elinkeinon lähden monille yhdyskunnille, jotka nykyään ovat vaarassa hävitä.
Tästä syystä tarvitaan myös erityisiä yhteisön toimintaohjelmia, jotka koskevat Välimeren ja Balkanin metsiä.
. (NL) Emme kannata Seppäsen mietintöä useammasta syystä.
Komission ja esittelijän näkemyksen mukaan kestävä kehitys on metsäsektorilla ennen kaikkea korvaavaa istutusta hakkuun jälkeen.
Tämä ei kuitenkaan pidä paikkaansa.
Ensinnäkään esittelijä Seppänen ei näin väittäessään huomaa luonnon monimuotoisuuden säilymisen tärkeyttä, vaikka tuotantometsä voi helposti johtaa monokulttuurin syntymiseen.
Istutuksia tehtäessä on siis huomioitava lajien monimuotoisuus.
Ensisijaisen tuottajan rooli monimuotoisuuden suojelussa on tärkeä, mutta vapaiden markkinoiden vallitessa tuottajaan kohdistuu usein kova paine.
Siksi markkinoita täytyy rajoittaa.
Tähän asiaan mietinnössä on ikävä kyllä kiinnitetty vähän huomiota.
Toiseksi mietinnössä ei kiinnitetä tarpeeksi huomiota päästöjen vähentämisen tärkeyteen.
Puun polttaminen ei ole kestävä energianlähde, koska sen yhteydessä vapautuu hiilidioksidia sekä muita saasteita.
On olemassa kestävämpiä vaihtoehtoja, kuten kaasutus ja kompostointi.
Lisäksi on epäilyttävää laskea metsät hiilidioksidinieluiksi, jotta päästäisiin Kioton sopimuksen päästötavoitteisiin.
Puun polttaminen on nimittäin laskettava myös hiilidioksidilähteeksi.
Esittelijä ei myöskään tee oikeutta toissijaisuusperiaatteelle pyytäessään yhteisön toimia koulutuksen ja teknologian alalla ja varoja komissiolta.
Kestävä kehitys on sekä EU:n sisä- että ulkopuolella yhä tärkeämpi kilpailutekijä.
Sitä täytyy siksi tukea paremmin kuin esittelijä ehdottaa.
(Istunto keskeytettiin klo 12.55, ja sitä jatkettiin klo 15.00.)
Arvoisa puhemies, hyvät kollegat, puhuisin tämän iltapäivän aiheita koskevasta esityslistasta.
Tänä aamuna arvoisa puhemies nimittäin halusi ehdottaa Ferrin mietinnön käsittelyn lykkäämistä.
Suostuin pitkäaikaista oleskelua varten myönnettäviä viisumeja koskevan mietinnön esittelijänä siihen, että Ferrin mietinnöstä keskustellaan tänä iltapäivänä klo 17.30.
Mutta pyynnön jälkeen sain kuulla anteeksipyyntöjä usealta kollegalta, jotka ensin aikoivat ottaa osaa tuohon keskusteluun.
Myös kansalaisvapauksien ja -oikeuksien sekä oikeus- ja sisäasioiden valiokunnan puheenjohtaja Watson pyyteli anteeksi sitä, ettei olisi paikalla.
PPE-ryhmän koordinaattori Pirker ja sosialistiryhmän koordinaattori Terrón i Cusi, jonka oli määrä puhua tänä iltapäivänä, pyytelivät samasta syystä anteeksi, samoin kuten Hernández Mollar, jonka oli niin ikään määrä ottaa osaa keskusteluun.
Myös muutama muu kollega on ihan samassa tilanteessa.
Olen sitä mieltä, että kollegojen poisjäänti keskustelusta, jossa oli määrä käsitellä yhtä puheenjohtajavaltion prioriteetteihin kuulunutta aihetta koskevaa mietintöä, tekee mahdottomaksi sellaisen asianmukaisen keskustelun, joka olisi suotavaa kysymyksessä, jossa parlamenttia on kuultava ennen kuin neuvosto voi antaa päätöksensä.
Arvoisa puhemies, näin ollen pyytäisin esittelijänä ja PPE-ryhmän puolesta mietintöni käsittelyn lykkäämistä seuraavaan istuntoon.
Arvoisa puhemies, haluaisin vastustaa teitä, hyvä kollega Deprez.
Ymmärrän tilanteenne, mutta päätimme esityslistasta vasta tämän viikon alussa, ja se, mitä kollega Ferri sanoi tänään aamupäivällä, ei suinkaan pidä paikkaansa.
Hän väitti, että hänen mietintönsä olisi ollut esityslistalla tänään aamupäivällä.
Lukekaa esityslista!
Sen mukaan klo 17.30-18.30 vuorossa on keskustelua, ja hänen mietintönsä on luettelon lopussa yhdessä Deprez'n mietinnön kanssa.
Se tarkoittaa sitä, että oli alusta alkaen selvää, että Deprez'n ja Ferrin mietinnöt käsiteltäisiin ja niistä äänestettäisiin tänä iltana, ja olen varautunut siihen, ja vaadin myös sitä.
Puhemies totesi tänään keskipäivällä lisäksi, että äänestys toimitetaan klo 18.00 eikä klo 18.30, ja että ajankohtaiskeskustelu päättyy klo 17.30.
Meillä on toisin sanoen puoli tuntia aikaa käsitellä aihetta.
Olen sisäasioiden valiokunnan varapuheenjohtaja, ja voin sanoa teille, että jos kollegani eivät ole läsnä, käytän mieluusti heidän koko puheaikansa ja otan mieluusti kantaa Deprez'n erinomaiseen mietintöön.
Jäsen Posselt, tämä on ilmoitus lähes 20 minuutin mittaisesta puheenvuorosta Deprez'n mietintöä koskevan keskustelun aikana.
Arvoisa puhemies, hyvät parlamentin jäsenet, kollega Posseltin viimeksi esittämä huomautus, uhkaus puhua 20 minuuttia Deprez'n mietinnöstä, olisi todellinen peruste siirtää nyt mietinnön käsittelyä.
Varsinainen ongelma on kuitenkin jokin muu.
Jäsen Posselt sanoi todellisuudessa kaiken, mitä asiasta on sanottava.
Sanon aivan suoraan, että todellisuudessa pyrkimyksenä on heikentää Strasbourgin asemaa parlamentin kokoontumispaikkana - keskustelimme tästä jo kertaalleen tänään keskipäivällä ja aiemmin maanantaina ja tiistaina.
Se on mahdollista tällaisilla menettelyillä.
Jäsen Posselt, vaikka rikastuttaisittekin keskustelua 20 minuutin puheenvuorolla - silloinhan minäkin voisin puhua 20 minuuttia, sillä meidänkään ryhmästä ei olisi enää muita läsnä - todellisuudessa tilanne on se, että kollega Deprez'n hyvin huolellisesti laatimasta työstä ei voitaisi keskustella parlamentissa siinä määrin kuin olisi asianmukaista.
Voin siten ymmärtää, miksi kollega Deprez toivoi, että hänen mietintöään käsiteltäisiin asianmukaisesti niiden suuntaviivojen pohjalta, jotka valiokunnassa on määritelty ja joiden tulisi täyttyä täysistunnossa.
Ymmärrän todellakin, että tällaisen tärkeän mietinnön käsittelyä halutaan siirtää, ja suosittelen omalta osaltani, että jäsen Deprez'n pyyntöön suostutaan.
Nyt ei aloiteta keskustelua menettelykysymyksestä: nyt kuunnellaan ehdotus, yksi vastustava kannanotto ja yksi puoltava kannanotto.
Kommenttina jäsen Deprez'n sanoihin minun on todettava seuraavaa.
Jäsen Deprez, te pyysitte ryhmänne puolesta keskustelun lykkäämistä.
Sen jälkeen kuulimme teidän omaan ryhmäänne kuuluvan jäsen Posseltin puheenvuoron, jossa esitettiin eriävä näkemys.
Joka tapauksessa tämä on toissijainen ongelma, koska työjärjestyksen 146 artiklan mukaan tällaisesta asiasta ei päätetä nyt.
Emme voi nyt äänestää tästä asiasta.
Teillä on mahdollisuus pyytää ja ehdottaa - kuten poliittinen ryhmä tai vähintään 32 jäsenen ryhmä voi tehdä - keskustelun alussa tällaisen keskustelun lykkäämistä määrättyyn ajankohtaan parlamentin työssä.
Nyt se ei ole mahdollista.
Te voitte esittää tämän ehdotuksen ryhmän puolesta vasta, kun keskustelu alkaa klo 17.30, ette nyt.
Anteeksi vain, arvoisa puhemies, mutta tässä tapauksessa Ferrin mietintöön olisi tänä aamuna pitänyt soveltaa samaa sääntöä.
Ferrin mietinnön käsittelyä lykättiin tänä aamuna, vaikkei sen olisi pitänyt olla mahdollista, jos noudatan tulkintaanne parlamentin työjärjestyksestä.
Näin ollen jos lykkääminen on ollut mahdollista Ferrin mietinnön kohdalla, en näe syytä siihen, miksei se olisi mahdollista myös nyt, kun sitä pyydän, jotta tämän iltapäivän aiheet saataisiin hyvään järjestykseen.
En pyydä mitään erikoiskohtelua, vaan ainoastaan tänä aamuna toteutetun menettelyn soveltamista.
Minäpä en noudatakaan tämän aamun menettelyä vaan 146 artiklaa, jonka luen teille jäsen Fordin ja muiden suosionosoituksista huolimatta: "Poliittinen ryhmä tai vähintään 32 jäsentä voi keskustelun alussa esittää esityslistan kohtaa koskevan keskustelun lykkäämistä määrättyyn ajankohtaan.
Esityksestä äänestetään välittömästi", eli ei nyt vaan klo 17.30.
KESKUSTELU TÄRKEISTÄ, AJANKOHTAISISTA JA KIIREELLISISTÄ ASIOISTA
Esityslistalla on seuraavana keskustelu tärkeistä, ajankohtaisista ja kiireellisistä asioista.
Entisten punaisten khmerien oikeudenkäynti Kambod&#x017E;assa
Esityslistalla on seuraavana yhteiskeskustelu seuraavista päätöslauselmaesityksistä:
B5-0055/2001 Belder EDD-ryhmän puolesta punaisten khmerien oikeudenkäynnistä;
B5-0057/2001 Maaten ELDR-ryhmän puolesta punaisten khmerien oikeudenkäynnistä;
B5-0063/2001 Hautala, Maes, Gahrton ja McKenna Vihreät/ALE-ryhmän puolesta punaisten khmerien oikeudenkäynnistä;
B5-0070/2001 Tannock ja Posselt PPE-DE-ryhmän puolesta punaisten khmerien oikeudenkäynnistä;
B5-0075/2001 Randzio-Plath, Van den Berg, Corbett ja Iivari PSE-ryhmän puolesta kansainvälisestä rikostuomioistuimesta Kambod&#x017E;assa;
B5-0080/2001 Vinci, Herman Schmid ja Manisco GUE/NGL-ryhmän puolesta Kambod&#x017E;an punaisten khmerien oikeudenkäynnistä.
Arvoisa puhemies, vihdoinkin on koittanut hetki, jolloin punaisten khmerien hirmuvallan johtajat joutuvat "kansainvälisen" tuomioistuimen eteen.
Olemme iloisia, että Kambod&#x017E;an kansalliskokous on hyväksynyt ehdotuksen yksimielisesti, ja toivomme, että tehdyt päätökset sisällytetään mahdollisimman pian lainsäädäntöön.
Onhan etenkin uhrien omaisten kannalta sietämätöntä, ettei vielä yhtäkään punaisten khmerien johtajaa ole rangaistu rikoksistaan ja että hirmuvallan aikaiset päätekijät elävät yhä vapaina kansalaisina Kambod&#x017E;assa, puhumattakaan siitä, että entisiä punaisia khmerejä kuuluu hallitukseen.
Hyväksytyn lakiehdotuksen sisällöstä meidän on kuitenkin pakko tehdä muutamia kriittisiä reunahuomautuksia.
Yhdistyneiden Kansakuntien ja Kambod&#x017E;an välillä vuosikausia jatkuneen köydenvedon jälkeen on selvää, että tämä ratkaisu on horjuva kompromissi.
Juuri ne juridiset kohdat, joita vastaan YK:n asiantuntijat esittivät vetonsa jo kolme vuotta sitten tekemässään lausunnossa, sisältyvät nyt hyväksyttyyn ehdotukseen.
Maan hallitus, joka ei ole syytön, on tässä asiassa saavuttanut neuvotteluissa haluamansa.
Kambod&#x017E;an hallitusjohtajien epäilyttävät julkilausumat viittaavat yrityksiin hidastaa ja hankaloittaa oikeudenmukaista oikeuskäsittelyä.
"Johtava periaate tämän lain takana", sanoi laista vastuussa oleva ministeri Sok An hiljattain, "on vakauden ja rauhan säilyttäminen maassa." Toisin sanoen niitä entisiä punaisia khmerejä, joiden todistus voi vaarantaa pääministeri Hun Senin hallituksen nykyisen vakauden, ei tule viedä oikeuteen.
Myös kuningas Sihanouk suojelee vastahakoisia vallanpitäjiä teeskennellen, että "vakaus on tärkeämpää kuin kosto".
Lopuksi, arvoisa puhemies, pyydämme kansainvälistä yhteisöä sekä Kambod&#x017E;aa huolehtimaan, että punaisten khmerien, jotka ovat murhaajia, oikeuskäsittelyt suoritetaan nopeasti, rehellisesti sekä täydellisesti ja että tuomioistuin ei muutu viihdeareenaksi!
Arvoisa puhemies, jäsen Belder osui mielestäni äskeisessä puheenvuorossaan naulan kantaan.
Tietysti on ilahduttavaa, että oikeudenkäynti vihdoin toteutuu.
On tärkeää, että Kambod&#x017E;a käy kiinni menneisyyden henkiin, jotka eivät vieläkään jätä sitä rauhaan.
Emme kuitenkaan ole innoissamme siitä, mitä Kambod&#x017E;assa tulee tapahtumaan.
Kyseessä on tilanne, jossa vähän on parempi kuin ei mitään.
Emme voi tehdä juuri muuta kuin hyväksyä ehdotuksen.
Kambod&#x017E;an parlamentti on hyväksynyt ehdotuksen.
Emmehän me voi silloin sanoa, ettei asiaa saa hoitaa näin, vaikka meitä epäilyttää kyllä kovasti tapa, jolla asiaa ajetaan.
Ensinnäkin Kambod&#x017E;an jokaisella tuomioistuimella on varmasti ongelmia oman riippumattomuutensa takaamisessa.
Tässä tapauksessa kambod&#x017E;alaiset tuomarit nimittää Cambodian Supreme Council of Magistracy (Kambod&#x017E;an korkein tuomarineuvosto), jonka toimintaa valvoo hallitseva puolue.
Kuinka riippumattomia tuomarit voivat asiassa olla?
Tietysti voidaan nimittää kansainvälisiä tuomareita, ja heillä varmasti onkin oma roolinsa oikeuskäsittelyissä, mutta onko se rooli niin vahva, että punaisten khmerien uhreille käy selväksi, että annetut tuomiot todella ovat puolueettomia ja pohjautuvat siihen tilanteeseen, joka punaisten khmerien hallitessa vallitsi?
On tietysti hyvin erikoista, että pääministeri on vapauttanut oikeuskäsittelyistä henkilöitä - kuten Ieng Saryn - jotka olivat tärkeitä tekijöitä Pol Potin aikana, ja että tämä vapautus tulee Hun Seniltä eikä miltään tuomioistuimelta.
Olemme iloisia siitä, että tämä oikeudenkäynti toteutuu, mutta seuraamme sen kulkua hyvin epäluuloisina.
Vasta kun oikeusistunnot ovat ohi, voimme päätellä, oliko oikeudenkäynti hyvä vai huono asia.
Toivomme siis, että kaikki sujuu hyvin, mutta epäilemme sitä kovasti.
Arvoisa puhemies, suhtaudun erittäin myönteisesti sellaisten tuomioistuinten perustamiseen, joissa kuulustellaan punaisten khmerien entisen kommunistisen hallinnon epäiltyjä henkilöitä.
Tämä on tärkeää, jotta Kambod&#x017E;a kykenisi kulkemaan eteenpäin kohti sellaista tulevaisuutta, jossa Kambod&#x017E;an kansaan kohdistettuihin vastenmielisiin rikoksiin syyllistyneet viedään oikeuden eteen.
Punaiset khmerit olivat 1900-luvulla yksi pahimmista ihmisoikeuksien rikkojaryhmistä, joka oli vastuussa arviolta 1,72 miljoonasta kuolonuhrista lyhyen, neljän vuoden valtakauden aikana.
Vaikka kannatankin tuomioistuinten perustamista, minulla on kuitenkin muutamia varauksia asiasta.
Meidän on syytä muistaa, että vallassa olevan Kambod&#x017E;an kansanpuolueen jäsenet, joihin kuuluu myös pääministeri Hun Sen, olivat kerran punaisten khmerien aktivisteja, jotka palvelivat diktaattori Pol Potin alaisuudessa.
Hun Sen on jo päättänyt, ketkä voidaan viedä oikeuden eteen ja ketkä ei, ja näin hän asettaa minkä tahansa tuomioistuimen vallan kyseenalaiseksi.
On syntynyt todellista pelkoa siitä, että useat järjestelmän vanhemmista jäsenistä saattavat selvitä rangaistuksetta, erityisesti punaisten khmerien entinen ulkoministeri Ieng Sary.
Hänelle suotiin osittainen armahdus sen jälkeen, kun hän loikkasi järjestöstä vuonna 1996 yhdessä noin 10 000 kannattajan kanssa.
Kansantuomioistuin tuomitsi kuolemaan Ieng Saryn ja muut punaisten khmerien johtajat poissaolevina vuonna 1997, ja tuomion toimeenpani Vietnamin armeija, joka piti Kambod&#x017E;aa tuohon aikaan vallassa.
Kuningas Sihanoukin myöntämä armahdus koskee ainoastaan tätä tuomiota, eikä se koske mitään tulevaisuudessa tehtävää tuomiota, ja siksi on tärkeää, että häntä kuulustellaan.
Yhtäkään punaisten khmerien johtajaa ei ole kuulusteltu, ja vain kaksi heistä on pidätettynä, ja yksi heistä johti Phnom Penhissa pahamaineista kidutuskeskusta, josta vain seitsemän yli 14 000 vangista selvisi hengissä.
Tuomioistuimella on epätavalliset puitteet sekä kansainvälisten että kambod&#x017E;alaisten tuomareiden ja syyttäjien osallistumisen kannalta.
Yleensä muissa sotarikosoikeudenkäynneissä on vain ulkomaisia tuomareita ja syyttäjiä.
Tilanne on vielä huolestuttavampi siksi, että vaikka Phnom Penhin johtaman hallitsevan puolueen valvoma elin, Cambodian Supreme Council of the Magistrate (Kambod&#x017E;an korkein tuomarineuvosto) karsii YK:n nimittämiä tuomareita, YK:lla ei ole minkäänlaista valtaa karsia Kambod&#x017E;an nimittämiä tuomareita.
Lopuksi meidän pitää tarkastella myös Kiinan osallistumista kaikkeen tähän, vaikka se onkin vakuuttanut tarjonneensa punaisille khmereille vain teknistä asiantuntija-apua maataloudessa.
Kambod&#x017E;an dokumentointikeskus kaivoi hiljattain esiin todisteita siitä, että Kiina osallistui suoraan sen Phnom Penhin kuulustelu- ja kidutuskeskuksen perustamiseen, jossa kuoli tuhansia kambod&#x017E;alaisia.
Arvoisa puhemies, täällä on sen ikäisiä ihmisiä, etteivät he ole unohtaneet niitä epätavallisia ja tuskallisia raportteja, jotka saatiin Kambod&#x017E;asta vuonna 1975, ja niiden mukana oli ilmakuvia hylätystä pääkaupungista, kun punaiset khmerit, heidän johtajansa, jotka oli koulutettu Ranskan vallankumousperinteiden mukaisin opein ja jotka noudattivat samanaikaisesti poliittista idealismia ja joukkopsykopatologiaa, siirsivät kaksi miljoonaa ihmistä kaupungista maaseudulle perustaakseen uuden yhteiskunnan aloittamalla uuden ajanlaskun "suuren" Pol Potin johdon alaisina.
Sairaat kiskottiin pois sairaaloista tai jätettiin kuolemaan.
Näitä seuraavat tapahtumat järkyttivät maailmaa.
Ihmisoikeusrikkomukset Bosniassa, Kosovossa, Sierra Leonessa, Chilessä ja Angolassa vaikuttavat täysin mitättömiltä Punaisten khmerien vallan alaisuudessa tapahtuneisiin julmuuksiin verrattuna.
Tarkoitukselliset kuolemat, joita oli miljoonasta kahteen miljoonaan, merkitsivät todellista kansanmurhaa.
Jos haluamme olla täsmällisiä, ehkä me voisimme käyttää sanaa ryhmämurha, koska tarkoitus ei ollut tuhota jokin rotu, vaan kokonainen luokka, ja uhrit valittiin sen perusteella, olivatko he koulutettuja vai eivät, oliko heidän käsissään merkkejä ruumiillisesta työstä, tai jopa sen perusteella, käyttivätkö he silmälaseja.
Ei siis ole yllättävää, että Pol Potin kuoleman ja Punaisten khmerien kukistamisen jälkeen tarvitaan jonkinlaista kansallista patoutumien purkamista, mikä tapahtuisi soveltamalla oikeutta ja saattamalla syylliset vastuuseen.
Itse toivon, että oikeudenkäyntejä ei rajoiteta 20 pääjohtajaan vaan laajennetaan niihin ihmisiin, jotka päivittäin pahoinpitelivät ja teloittivat uhrejaan.
Mikäli kambod&#x017E;alaiset haluavat näiden oikeudenkäyntien etenevän, ja mikäli poliittinen tilanne on riittävän vakaa niiden toteuttamiseksi, silloin on täysin luonnollista, että kansainvälinen yhteisö haluaa YK:n kautta tukea heitä heidän tavoitteessaan.
Meidän on kuitenkin syytä varoa tyrkyttämästä oikeutta muille valtioille erityisesti, mikäli nämä oikeudenkäynnit ovat vaarassa rikkoa sellaisen poliittisen aselevon tai sellaisen sopimuksen, joka on tuonut rauhaa tai vakautta alueelle ja toiveita paremmasta tulevaisuudesta.
Armahdukset ovat joskus välttämättömiä, joskin epämiellyttäviä.
Kambod&#x017E;assa näyttää kuitenkin siltä, että kansa ja hallitus ovat valmiita ottamaan riskin edellisten armahdusten kumoamisessa oikeuden varmistamiseksi.
Jos tilanne osoittautuu tällaiseksi, meidän olisi syytä toivottaa niille onnea tähän hankkeeseen.
Arvoisa puhemies, on myönteistä, että Kambod&#x017E;an punakhmerien oikeudenkäyntiä koskeva lakiehdotus on hyväksytty maan kansalliskokouksessa ja kuningas Sihanoukin on määrä allekirjoittaa se perustuslakineuvoston käsittelyn jälkeen.
Oikeudenkäyntien muodosta on sovittu YK:n ja Kambod&#x017E;an hallituksen välillä.
Koska Kambod&#x017E;an oikeuslaitos on vielä hauras, oikeudenkäynnit järjestetään siten, että niissä on mukana sekä kansainvälisiä että paikallisia tuomareita.
Punakhmerien kaudella tapettiin maan lakimieskunta lähes kokonaan, eikä maahan ole ehtinyt kehittyä uutta ammattitaitoisesti toimivaa oikeuslaitosta.
Kansainvälinen yhteisö on kantanut huolta siitä, että monet kansanmurhaan syyllistyneistä jäävät oikeudenkäyntiä koskevasta laista huolimatta tuomitsematta.
Tämä huoli on aiheellinen.
Niiden, jotka aiheuttivat Kambod&#x017E;an valtion tuhon ja sen kansan sanomattoman kärsimyksen, tulee joutua oikeudelliseen vastuuseen teoistaan.
Tämän periaatteen ohella tulee kuitenkin huomioida maan tulevaisuuden ja vakauden vaatimukset.
Sain itse viime kesänä havaita, kuinka tavallisten kansalaisten välillä pyritään anteeksiantoon, jotta elämä voisi jatkua.
Selkeää jakoa uhrien ja vainoajien välille ei ole aina helppo tehdä.
On varottava laajamittaisen koston kierteen uudelleen liikkeelle saattamista.
Vaikka Kambod&#x017E;an ongelmat ja sen verinen historia ovat vielä ajallisesti lähellä, on maassa kyetty muuraamaan edustuksellisen demokratian peruskivet.
Kambod&#x017E;a on ainoana maana Kaakkois-Aasiassa poistanut kuolemanrangaistuksen.
Eräs alueella työskentelevä ystäväni totesi, että tällä hetkellä Kambod&#x017E;a on Ranskan entisen Indokiinan ainoa monipuoluejärjestelmä, vaikka demokratian ja oikeusvaltion vahvistamisessa onkin vielä paljon tehtävää.
Samalla kun tervehdimme ilolla oikeudenkäyntiä koskevaa lakia, meidän on määrätietoisesti tuettava maassa alkanutta myönteistä kehitystä.
Arvoisa puhemies, olemme juuri todenneet, miten perjantain istuntojen jälkeen myös torstain istuntoja yritetään häiritä osittain siten, että kyseenalaistetaan nämä ajankohtaiskeskustelut.
Haluaisin kuitenkin sanoa, että nimenomaan Kambod&#x017E;aa koskeva kysymys todistaa, miten tärkeitä ajankohtaiskeskustelumme ovat.
Kuten kollega Tannock totesi oikeutetusti, Kambod&#x017E;an kansanmurhasta vaiettiin tyystin 1980-luvulla.
Kukaan ei välittänyt Kambod&#x017E;asta.
Ensimmäisten suorien vaalien jälkeen vuonna 1979 Euroopan parlamentista tuli alistettujen kansojen ensimmäinen moraalinen ääni, vaikka sillä ei ollutkaan tuolloin juuri minkäänlaisia toimivaltuuksia.
Se on osallistunut aivan erityisellä tavalla kambod&#x017E;alaisten kohtaloon.
Muistan, miten kollegamme Otto von Habsburg - työskentelin tuolloin hänen kanssaan - toi Kambod&#x017E;aa koskevan kysymyksen säännöllisesti esityslistalle 80-luvulla.
Kun kambod&#x017E;alaiset halusivat luoda suhteita Euroopan kansoihin, se tapahtui Euroopan parlamentin ajankohtaiskeskustelussa Strasbourgissa.
Hiljattain kuollut poliitikko, Son San, oli demokraatti, joka kulki vaikeaa tietä yhtäältä punaisten khmerien ja toisaalta vietnamilaismyönteisen nukkehallituksen välillä, ja hän edisti askel askeleelta demokraattisen Kambod&#x017E;an uudelleenluomista ennen kaikkea EU:n ja Euroopan parlamentin tuella.
Olen hyvin iloinen siitä, että tänään voimme olettaa, että tästä hirvittävästä punaisten khmerien tekemästä kansanmurhasta rankaistaan oikeudenmukaisesti.
Myönteistä on myös se - ja haluan tältä osin myöntää kollega Iivarin olevan oikeassa - että meillä Euroopan parlamentissa on mahdollisuus tukea aktiivisesti nykyisen Kambod&#x017E;an demokratiaa, oikeusvaltiota ja moniarvoisuutta.
Meidän olisi kuitenkin tunnustettava tämän esimerkin perusteella, että ratkaisevaa ei ole aina ehdoton toimivalta.
Luojan kiitos parlamentilla on tällä välin enemmän toimivaltuuksia myös ulkopolitiikassa kuin 20 vuotta sitten.
Tärkeää on se, että ne, joilta on riistetty oikeudet, saavat moraalisen äänen, ja se on yksi parlamentin jaloimmista tehtävistä.
. (EN) Arvoisa puhemies, komissio on täysipainoisesti tukenut Yhdistyneiden Kansakuntien ja Kambod&#x017E;an viranomaisten ponnisteluja niiden yrityksissä saavuttaa pikaisesti sopimus Punaisten khmerien tuomioistuimesta.
Viime vuonna komissio kääntyi Kambod&#x017E;an hallituksen puoleen kahdenvälisesti sekä yhdessä jäsenvaltioiden kanssa ilmaistakseen tukensa oikeudenkäynnille, jolla tähdätään sopimukseen tuomioistuimesta, ja se on muistuttanut, että tuomioistuimen pitäisi täyttää kansainväliset oikeus-, rehellisyys- ja asianmukaisen oikeudenkäynnin normit.
Lainsäädännön hyväksymisessä esiintyneiden viivytysten jälkeen Kambod&#x017E;an kansalliskokous ja senaatti hyväksyivät lakiehdotuksen 15. tammikuuta 2001.
Perustuslaillisen neuvoston ja kuningas Norodom Sihanoukin on nyt määrä ratifioida se.
Samalla, kun me suhtaudumme myönteisesti siihen, että sekä kansalliskokous että senaatti on hyväksynyt Punaisten khmerien tuomioistuinta koskevan lainsäädännön, meidän täytyy pitää mielessä, että odotamme edelleen Yhdistyneiltä Kansakunnilta virallista julkilausumaa tekstiehdotuksesta.
On nähtävissä merkkejä siitä, että teksti ei ole täysin sopusoinnussa sen kanssa, mitä Yhdistyneiden Kansakuntien kanssa on sovittu.
Siitä huolimatta sen jälkeen, kun YK sai epävirallisen käännöksen, sen ensimmäinen reaktio oli varovaisen myönteinen, ja komissio toivoo siksi, että ratkaisematta jääneet kysymykset voitaisiin ratkaista, jotta YK voisi parantaa uutta tuomioistuinta ja jotta sopimus Kambod&#x017E;an hallituksen ja Yhdistyneiden Kansakuntien välillä voitaisiin nopeasti panna täytäntöön.
Eräs toinen ratkaisematta jäänyt kysymys, jota komissio aikoo seurata tarkkaan, koskee sitä, kuka Punaisten khmerien johtajista viedään oikeuden eteen.
Vaikka pääministeri Hun Sen on antanut vakuuksia siitä, että kukaan ei olisi turvassa syytteeltä, hän ilmaisi myös, että tämä on hyvin arkaluonteinen kysymys osalle Kambod&#x017E;an kansasta.
Erityisesti Hun Sen esitti varoituksen, että saattaa syttyä sota, jos Punaisten khmerien johtaja Ieng Sary viedään oikeuteen.
Meillä on siis hyviä syitä seurata tapahtumaa tiiviisti.
Yhteiskeskustelu on päättynyt.
Äänestys toimitetaan tänään iltapäivällä klo 18.30.
Venäjän ja Georgian välinen viisumipolitiikka
Esityslistalla on seuraavana yhteiskeskustelu seuraavista päätöslauselmaesityksistä:
B5-0056/2001 Belder EDD-ryhmän puolesta Georgian ja Venäjän välisestä viisumimenettelystä;
B5-0058/2001 Haarder ELDR-ryhmän puolesta Venäjän federaation Georgiaan kohdistamasta viisumimenettelystä;
B5-0061/2001 Dupuis, Pannella, Bonino, Turco, Della Vedova, Dell'Alba ja Cappato TDI-ryhmän puolesta Georgian viisumimenettelystä;
B5-0064/2001 Gahrton, Lagendijk, Schroedter ja Isler Béguin Verts/ALE-ryhmän puolesta Venäjän ja Georgian välisestä viisumimenettelystä;
B5-0071/2001 Schleicher ja Posselt PPE-DE-ryhmän puolesta Venäjän federaation Georgiaan kohdistamasta viisumimenettelystä;
B5-0076/2001 Van den Berg PSE-ryhmän puolesta Venäjän federaation Georgiaan kohdistamasta viisumimenettelystä;
B5-0081/2001 Markov ja Vinci GUE/NGL-ryhmän puolesta Georgian ja Venäjän välisestä viisumimenettelystä.
Arvoisa puhemies, yleisesti ottaen olemme ilman muuta valmiit tukemaan käsiteltävää päätöslauselmaa.
Siinähän suhtaudutaan objektiivisesti Venäjän federaation Georgiaan yksipuolisesti kohdistamaan viisumimenettelyyn.
2 kohdan muotoilu - kehotus Moskovan Tbilisiin kohdistaman viisumimenettelyn lopettamiseksi - vaatii meidän mielestämme kuitenkin vielä tarkennusta.
Odotamme luonnollisesti, että molemmilta osapuolilta löytyy tahtoa yhteisiin neuvotteluihin.
Paljon pahempi on mielestämme puutos johdanto-osan D kappaleessa. Se liittyy suoraan hyvin oleelliseen asiaan, nimittäin Georgian poliittiseen vakauteen.
Johdanto-osan D kappaleessa vaaditaan aivan oikeutetusti turvallisuustakuiden antamista niille noin 35 000 georgialaiselle pakolaiselle, joista osa on jo palannut eteläiselle Galin alueelle ja osa kulkee alueelle päivittäin työhön.
Valtaa alueella pitää tällä hetkellä separatistinen Abhasian hallitus. Mutta huomatkaa: läsnä ovat venäläiset joukot, niin sanotut rauhanturvaajat, jotka käyttäytyvät täysin passiivisesti.
Kaipaamme johdanto-osan D kappaleeseen myös viittausta siihen suureen joukkoon Abhasiasta lähteneitä georgialaisia pakolaisia, joka oleskelee Georgian alueella.
Arviolta heitä on 175 000-190 000. Nämä pakolaiset ja siirtolaiset elävät todella huonoissa oloissa.
Juuri tämä humanitaarinen kysymys muodostaa suoran uhkan presidentti Sevardnadzen vallalle.
Abhasian pakolaiset painostavat tällä hetkellä Georgian viranomaisia kovasti saadakseen paluunsa toteutumaan.
Lyhyesti sanottuna he siis aiheuttavat jatkuvasti rauhattomuutta Georgiassa.
Ja tätä asiaintilaa Venäjä ilmeisesti mielellään pitää yllä olemalla pakottamatta Abhasiaa hyväksymään ratkaisua näiden pakolaisten tilanteeseen.
Kansainvälisen valvonnan alla on nimittäin laadittu jo useampia sopimuksia, jotka abhaasit ovat tähän mennessä onnistuneet vesittämään.
Nämä ja muut Kaukasuksen alueen tulenarat poliittiset tilanteet huomioon ottaen suhtaudumme erittäin myönteisesti ehdotukseen 8 kohdassa - eurooppalaisen erityisedustajan nimittämiseen tälle strategisesti ja taloudellisesti niin tärkeälle alueelle.
Ehkä valvova eurooppalainen silmä toimisi ennalta ehkäisevästi tässä kriisikeskuksessa, ja lisäksi läsnäolomme toivottavasti edistäisi virallisesti hyväksyttyjen perusoikeuksien kansallista noudattamista.
Arvoisa puhemies, arvoisa komission jäsen, hyvät kollegat, olemme odottaneet kärsivällisesti saadaksemme tämän päätöslauselman esityslistaan.
Georgia on tosiaan aika kaukana, ja myös Balkan tuntui vielä muutama vuosi sitten kaukaiselta alueelta.
Olemme nähneet tällaisen asenteen seuraukset, sillä olemme nähneet, että ne ovatkin päinvastoin hyvin lähellä.
Olen sitä mieltä, että Georgiaa ja Kaukasusta voidaan jo nyt monessa mielessä verrata 1990-luvun Balkaniin.
Tsetsenian, Karabahin, Abhasian, Etelä-Ossetian ja Georgian tilanne on usein jo nyt hyvin traaginen.
Georgia on nykyään käytännöllisesti katsoen täysin suuren naapurinsa tukahduttama maa, jota kiristetään öljyllä, kaasulla, sähköllä ja viisumeilla ja jossa harjoitetaan uskomatonta syrjintää toisaalta Etelä-Ossetian ja Abhasian kansalaisten ja toisaalta muiden Georgian kansalaisten välillä.
Syrjintä on Moskovan ja presidentti Putinin toteuttaman uuden imperialistisen politiikan syytä.
Georgia on romahduksen partaalla, kaikkialla vallitsee kurjuus ja Euroopan unioni vähät siitä välittää, jos sallitte ilmaisun. Se ei välitä vähääkään Georgiasta tai tästä uudesta "paiseesta" Euroopan porteilla.
Tilanteen korjaamiseksi ei ole harkittu yhtäkään ratkaisukeinoa, vaikka 450 miljoonan jäsenen Euroopan unionissa voisi yhtä hyvin olla 455 miljoonaa jäsentä.
Ei ole ehdotettu yhtäkään sellaista ratkaisua, joka mahdollistaisi koko alueen vakauttamisen, pääsyn Tsetsenian porteille ja Venäjän otteen heltymisen alueella, ei yhtään vakavasti otettavaa ehdotusta, siis asianmukaista ehdotusta Georgian liittämiseksi Euroopan unioniin.
Riittänee, kun tiedostaa, että Euroopan unionin edustajia olisi kiireesti lähetettävä Tsetseniaan, ja tämä kehotus on suunnattu erityisesti komission jäsen Poul Nielsonille.
Arvoisa puhemies, arvoisa komission jäsen, sananlasku sanoo: "Niin makaa kuin petaa".
Tätä sanontaa sovellettiin osuvasti Etelä-Kaukasian maihin.
Mikä muu maanosamme maa tai naapurialue kohtaisi yhtä hankalia ongelmia tai haasteita kuin nuo kyseiset maat?
Mikä muu alue kaipaisi enemmän rauhaa ja tilanteen normalisointia?
Etelä-Kaukasusta nimittäin pitävät otteessaan alueen mahtimaat Venäjä ja Turkki, eturistiriidat ja siten myös niihin liittyvät poliittiset konfliktit Ylä-Karabahin ylängöllä ja Tsetsenian vuoristossa tai Abhasian ja Etelä-Ossetian alueilla.
Alueen kehitys ja sen poliittinen, taloudellinen ja energiapoliittinen siirtymävaihe polkee käytännössä lähes paikallaan.
Tilanne on nykypäivään asti kehittynyt vaivalloisesti, mitä on kuitenkin pidetty pienempänä pahana.
Kaikki voitava sodan uhkan poistamiseksi tehtiin erityisen vakautussopimuksen yhteydessä.
Näiden kolmen maantieteellisesti pienen, mutta strategisesti sitäkin merkittävämmän maan äskettäistä pääsyä Euroopan neuvoston jäseniksi voidaankin pitää Euroopan kansojen taholta tulleena huomion osoituksena. Toive alueen tilanteen normalisoitumisesta olisi paras osoitus kansojen paremmasta tulevaisuudesta.
Venäjän hallituksen äskettäin tekemää yksipuolista päätöstä vaatia Georgian kansalaisilta viisumia voidaan vastedes tulkita vain tahallisena hyljeksinnän osoituksena, mikä vahingoittaa neuvostoaikaisten ystävysten talouskauppaa ja historiallisia suhteita.
Tällaista kansainvälisen yhteisön tunnustaman valtion sisällä tapahtuvaa hallinnollista erottelua Abhasian, Etelä-Ossetian ja Tbilisin kansalaisten välillä voidaan tulkita vain siten, että muut maat hyväksyvät virallisesti tällaisen politiikan, joka poistaa suvereenin valtion koskemattomuuden.
Eikö olekin niin, että Venäjän duuman jättämä lakialoite mahdollistaisi jonkin ulkopuolisen valtion tai sen osan liittämisen jopa rajojen puuttuessa?
Tämä on osa tahallisia ja harkittuja "juustohöylämäisiä" toimia Venäjän harjoittamassa geopoliittisten etujen monimutkaisessa pelissä, joten meillä on monta syytä tuomita nämä Venäjän entiseen vasallivaltioonsa kohdistamat toimet joko äänestämällä tai toimilla, joilla pyrimme konkreettisesti alueen poliittiseen tilanteen vakauttamiseen ja talouden elpymiseen. Ja tietenkin on monta syytä nimittää Etelä-Kaukasuksesta vastaava erikoislähettiläs, kuten päätöslauselmassa ehdotetaan: Etelä-Kaukasukselta puhaltava tuuli voi nimittäin viedä Euroopan mukanaan.
Arvoisa puhemies, arvoisa komission jäsen, hyvät parlamentin jäsenet, Euroopan parlamentin Etelä-Kaukasuksen valtuuskuntamme on hyvin huolissaan alueella parhaillaan ilmenevistä dramaattisista tapahtumista.
Georgiaan kohdistettu yksipuolinen viisumipakko ja Georgiaan kuuluvan kahden alueen sulkeminen sen vaikutuspiirin ulkopuolelle aiheuttavat lisää ongelmia tälle Euroopan neuvostoon kuuluvalle maalle, joka haluaa kehittyä demokraattisesti ja jonka kanssa olemme tehneet sopimuksen tukeaksemme sitä kaikilla aloilla.
Tämä kehitys on johtanut jännitteisiin naapurivaltioiden kanssa ja aiheuttanut suuria esteitä niille Georgian kansalaisille, jotka työskentelevät Venäjän federaatiossa, ja heillä on nyt vaikeuksia.
Heidän on matkustettava takaisin Tbilisiin saadakseen viisumi.
Kaikilla ei ole alkuunkaan varaa siihen.
Toisaalta näillä häiriöillä on luonnollisestikin myös taloudellisia seurauksia.
Olemme tästä erittäin huolissamme, etenkin koska koko Etelä-Kaukasuksesta on tullut öljyesiintymiensä vuoksi taloudellisten etujen heittopussi ja levottomuuspesäke Euroopan näkökulmasta.
Meidän ei tulisi vain olla huolissamme, vaan meidän olisi tehtävä kaikkemme alueen hyväksi.
Kansallisissa parlamenteissa istuvat georgialaiset ystävämme ja meitä lähestynyt lähetystö ovat kertoneet meille, että he ovat todella ahdingossa, ja pelkäämme miten tilanne kehittyy etenkin, koska Armenian ja Azerbaid&#x017E;anin välit ovat kiristyneet, vaikka ne Moskovasta katsottuna ovatkin näennäisesti suuria ystäviä.
Georgia pelkää joutuvansa eristetyksi.
Tapahtumat ovat siis todella dramaattiset.
Joulukuun lopussa Venäjä jopa sulki Georgian kaasujohdot muka maksamatta jääneiden laskujen vuoksi, vaikka rahoitus hoidetaankin aivan eri tavalla.
Nämä asiat kuulostavat siis täysin harmittomilta loogisesti perusteltuna, mutta ne osoittavat meille kuitenkin, että tilanne on kärjistynyt dramaattisesti viimeisen puolen vuoden aikana.
Pyydämme sen vuoksi komissiota harkitsemaan yhdessä neuvoston kanssa, olisiko meidän tarkasteltava ja ryhdyttävä ratkomaan näitä konflikteja lähemmin ja tehtävä oikeasuuntaisia päätöksiä auttaaksemme alueen ihmisiä, jotka haluavat rakentaa demokraattisen yhteiskunnan ja tarvitsevat rauhanomaisia tulevaisuudennäkymiä, ja tuettava Georgiaa, jotta se voi pitää kiinni ihmisoikeuksista ja täyttää muut Euroopan neuvostossa antamansa sitoumukset.
Näissä vaikeissa oloissa Georgian on hyvin vaikeaa pitää kiinni kaikesta siitä, mikä on nykyään oikeastaan sen velvollisuus.
Pyydän siten komissiota ryhtymään asiassa toimiin.
Olemme esittäneet vaatimuksia ja olemme parlamentin eri ryhmissä pitkälti samaa mieltä siitä, että jotain on tapahduttava.
Etsikäämme keskenämme sellaiset ratkaisut, jotka mahdollistavat rauhanomaisen kehityksen.
Arvoisa puhemies, haluaisin kannattaa voimakkaasti kollega Schleicheria, joka on paneutunut hyvin tiiviisti Kaukasuksen aluetta ja tässä tapauksessa etenkin Georgiaa koskevaan kysymykseen.
Me kaikki tiedämme, mihin tällä painostuksella pyritään.
Se liittyy toisaalta geostrategisiin ja energia- ja öljyetuihin, toisaalta kyse on raa'asta hävityssodasta, jota käydään parhaillaan Tsetsenian kansaa vastaan.
Näemme täysin selvästi, että Tsetsenian jälkeen nyt pyrkimyksenä on horjuttaa Georgian vakautta.
On meidän etujemme mukaista vakauttaa tätä edelleenkin hyvin haurasta valtiota ja heikosti kehittynyttä demokratiaa tällä alueella ja Georgiassa.
Haluaisin siksi vedota komission jäseneen, jotta hän kiinnittäisi tähän alueeseen entistä tiiviimmin huomiota.
Etenkin humanitaarisesta avusta on todettava, että sillä on humanitaarisen vaikutuksen lisäksi voimakas vakauttava vaikutus.
Olen iloinen siitä, että naapurimme, Euroopan neuvoston parlamentaarisen yleiskokouksen valtuuskunta, vierailee parhaillaan Tsetseniassa, ja haluaisin pyytää komissiota jäsentä matkustamaan pikaisesti Georgiaan ja Tsetseniaan ja tutkimaan tarkasti ihmisoikeustilannetta paikan päällä, kuten Euroopan neuvosto tekee intensiivisesti.
Vetoan komission jäseneen, jotta hän tekisi humanitaarisesta avusta poliittisen prioriteettimme numero 1 - USA:lle ja Venäjälle Kaukasuksen alue on jo pitkään ollut prioriteetti - sillä uskon, että Euroopan unioni - lukuun ottamatta kollega Schleicheria, joka on tehnyt suurenmoista työtä - on lyömässä laimin tämän tehtävän.
Heräsimme liian myöhään Balkanin tilanteeseen, emmekä me saa toistamiseen ottaa syytä niskoillemme toimimalla liian myöhään ja liian voimattomasti.
. (EN) Arvoisa puhemies, haluaisin aloittaa puheenvuoroni sanomalla muutaman sanan tälle alueelle suunnattavasta humanitaarisesta avusta.
Olemme suurin yksittäinen taho, joka antaa humanitaarista apua Pohjois-Kaukasialle, ja vuosien kuluessa olemme myös toimineet suurimpana humanitaarisen avun antajana Etelä-Kaukasian alueelle.
Tasan vuosi sitten vierailin Pohjois-Ossetiassa, ja yritin päästä Tsetseniaan, mutta Venäjän viranomaiset eivät sallineet vierailuani turvallisuussyistä.
Mutta me toimimme siellä edelleen.
Suurin ongelmamme on tällä hetkellä niiden miesten sieppaus, jotka työskentelivät yhdelle järjestöistä, joiden toimintaa rahoitamme Tsetseniassa.
Tämä on tietenkin synnyttänyt suurta huolta.
Välitön reaktio oli vetäytyä Tsetseniasta.
Monet Venäjällä toimivat järjestöt ovat kuitenkin kehottaneet meitä harkitsemaan asiaa ja palaamaan takaisin.
Humanitaarisen avun antajana tilanne asettaa meidät vaikean pulman eteen.
Yhtäältä meidän pitäisi olla paikan päällä, ja olemme hyvin mielissämme siitä, että parlamentti ymmärtää, että ECHOn pitää näissä oloissa työskennellä "kauko-ohjaustoiminnan" pohjalta.
Toisaalta meidän kannaltamme on joskus hieman liian helppoa sanoa järjestöille, että saavumme paikalle, koska rahoitamme toimia ja että vapaaehtoisten työntekijöiden pitää lähteä.
Meidän täytyy löytää tasapaino, joka on lahjoittajan kannalta eettisesti hyväksyttävä.
Tällä hetkellä pohdimme, palatako vai eikö palata takaisin Tsetseniaan, koska meitä tarvitaan siellä.
Saanen nyt puhua Georgiasta.
EU on jo ilmaissut syvän huolensa Venäjän federaation Georgian kansalaisiin kohdistamasta yksipuolisesta päätöksestä ottaa käyttöön viisumivaatimukset.
Koko kansainvälinen yhteisö, Venäjä mukaan luettuna, on sitoutunut tukemaan itsenäisten valtioiden suvereniteettia ja alueellista yhtenäisyyttä.
Erityisten viisumimenettelyjen soveltaminen tai vapauksien myöntäminen Georgiasta irtautuneiden alueiden asukkaille saattaisi merkitä näiden alueiden hallintojen legitimiteetin tukemista ja Georgian suvereniteetin ja alueellisen yhtenäisyyden horjuttamista.
Viisumivaatimusten käyttöönoton lisäksi Georgia on viime kuukausina joutunut kohtaamaan monia muita sen Venäjän-suhteisiin liittyviä kriisejä, jotka koskevat erityisesti kaasun toimituksen keskeyttämistä, sotilastukikohtien vetäytymisvauhtia ja Pariisin klubin kanssa käytävien keskustelujen aikataulun laatimista.
Venäjän kaasun toimituksesta Georgiaan vaadimme, että kaikki toimet pohjautuvat yksinomaan kaupallisiin ja sopimuksia koskeviin huomioihin.
Haluan painottaa, että on Venäjän etujen mukaista, että sitä pidetään kansainvälisesti uskottavana ja luotettavana kaasun toimittajana.
Sanon tämän eurooppalaisena.
Olemme tietenkin huolissamme humanitaaristen, sosiaalisten ja taloudellisten seurausten vaikutuksesta Georgian kansaan samoin kuin koko Kaukasian vakaudesta kaiken kaikkiaan.
Venäjällä ei mitään hyötyä siitä, että epävakaisuus Kaukasian alueella kasvaa.
Georgia on YK:n, OECD:n ja Euroopan neuvoston jäsen, ja sillä on kumppanuus- ja yhteistyösopimus EU:n kanssa.
Se ansaitsee tukemme.
Pyydämme alueen valtioita käyttämään OECD:n mekanismeja sekä mitä tahansa muita rauhanomaisia keinoja tämän kiistan pikaiseksi ratkaisemiseksi.
Yhteiskeskustelu on päättynyt.
Äänestys toimitetaan tänään iltapäivällä klo 18.30.
Ihmisoikeudet
Esityslistalla on seuraavana yhteiskeskustelu seuraavista päätöslauselmaesityksistä:
Tilanne Turkin vankiloissa - B5-0059/2001 Duff ELDR-ryhmän puolesta tilanteesta Turkin vankiloissa;
B5-0065/2001 Cohn-Bendit ja Lagendijk Verts/ALE-ryhmän puolesta tilanteesta Turkin vankiloissa;
B5-0072/2001 Van Orden PPE-DE-ryhmän puolesta tilanteesta Turkin vankiloissa;
B5-0077/2001 Van den Berg, Katiforis, Sakellariou ja Swoboda PSE-ryhmän puolesta Turkin viranomaisten toimista, joilla pyritään lopettamaan Turkin vankiloissa käynnissä olevat nälkälakot;
B5-0082/2001 Uca, Morgantini, Ainardi, Sjöstedt, Cossutta, Korakas, Miranda, Seppänen, Frahm, Papayannakis ja Theonas GUE/NGL-ryhmän puolesta Turkin vankiloista.
Algerian tilanne- B5-0062/2001 Caullery UEN-ryhmän puolesta ja Morillon PPE-DE-ryhmän puolesta Algerian tilanteesta;
B5-0066/2001 Flautre, Cohn-Bendit ja Maes Verts/ALE-ryhmän puolesta Algerian ihmisoikeustilanteesta;
B5-0083/2001 Boudjenah ja Eriksson GUE/NGL-ryhmän puolesta Algerian tilanteesta;
B5-0086/2001 Obiols i Germà, Van den Berg ja Napoletano PSE-ryhmän puolesta Algerian poliittisesta tilanteesta;
Tilanne Turkin vankiloissa

Arvoisa puhemies, nyt kun vuosi on kulunut Helsingin Eurooppa-neuvostosta, olemme pahoilla mielin ja huolestuneina seuranneet tapahtumia Turkissa, missä 33 henkilöä sai surmansa turvallisuusjoukkojen iskun aikana 19. joulukuuta, ja tiedot, joita on saatu niiden pidätettyjen terveydestä, jotka siirrettiin väkisin ja jotka ovat olleet nälkälakossa viime lokakuun 20. päivästä asti, ovat yhä huolestuttavia.
Lisäksi emme voi muuta kuin tuomita kampanjan, jolla pyritään järjestelmällisesti tukahduttamaan ja kieltämään kaikenlaiset vankeihin kohdistuvat myötätunnon ilmaukset ja jonka ensimmäisiä uhreja ovat olleet ihmisoikeuksia puolustavat järjestöt.
Tämä siitä huolimatta, että hyvin tiedetään, että tilanne Turkin vankiloissa on sellainen, ettemme voi jättää huomiotta joidenkin vankien harjoittamaa väkivaltaa ja fanatismia sekä sitä, että joissakin tapauksissa Turkin viranomaiset ovat menettäneet hallinnan kokonaisissa vankilaosastoissa. Erilaisilta arvovaltaisilta tahoilta on myös saatu toistuvasti tietoja, joiden mukaan on teloitettu mielivaltaisesti vankeja, jotka ovat halunneet irrottautua järjestöistä, joihin he ovat kuuluneet, ja on valittu arvalla vankeja, joiden pitää jatkaa nälkälakkoa kuolemaan asti.
Juuri Turkin viranomaiset ovat kuitenkin osoittaneet, etteivät he kykene takaamaan rauhaa ja turvallisuutta vankiloissa muuten kuin turvautumalla liialliseen ja tehottomaan voimankäyttöön, ja niinpä ennen kaikkea Turkin viranomaisten on kannettava vastuu tapahtuneesta ja keksittävä ratkaisu.
Ratkaisu ei voi olla sokea tukahduttaminen ja turvallisuuden vainoharhainen vaaliminen.
Turkin hallituksen velvollisuus on estää jo kiristynyttä tilannetta muuttumasta kriittiseksi ja luisumasta väkivaltaan, joka ei johda mihinkään ja joka tukee ja vahvistaa väkivaltaisia ääriryhmiä ja -puolueita.
Hallituksen on toimittava.
On ilman muuta Euroopan unionin ja meidän välittömien etujemme mukaista, että saadaan käyntiin vakauttamis- ja rauhanprosessi, jonka toivomme olevan nopea.
Meillä on selkeä velvollisuus kiinnittää huomiota ja antaa tunnustusta kaikesta edistyksestä kohti ihmisoikeuksien parempaa kunnioittamista Turkissa, mistä syystä ryhmämme kannattaa päättäväisesti ajatusta lähettää mahdollisimman pian valtuuskunta Turkin vankiloihin.
Arvoisa puhemies, viimeaikaiset tapahtumat turkkilaisissa vankiloissa ovat traagisia minkä normien pohjalta tahansa, ja on suuri sääli, että tilanteen on sallittu huonontua näin pitkään miltei väistämättömin seurauksin.
Nämä tapahtumat pitää kuitenkin sijoittaa omaan asiayhteyteensä, ja meidän pitäisi tunnustaa Turkin viranomaisten määrätietoisuus luoda inhimillisempi, hyväksyttävämpi ja toden totta valvottavampi vankilajärjestelmä.
Koska Euroopan unionin ja Turkin väliset suhteet kehittyvät yhä myönteisempään suuntaan, meidän täytyy omaksua vakaa lähestymistapa omissa arvosteluissamme, joita esitämme Turkin ongelmista.
Samaan aikaan suhteemme Turkin viranomaisiin pitäisi olla riittävän lujat, jotta voimme esittää oikeutettua kritiikkiä.
Minun on sanottava, että meillä on Isossa-Britanniassakin menneisyydessä ollut vaikeuksia ylläpitää tuomittujen tai terroristitekojen vuoksi pidätettyjen kannalta oikeudenmukaista vankilajärjestelmää.
Meilläkin on ollut tilanteita, joissa terroristit ovat enemmän tai vähemmän täydellisesti hallinneet majoituspaikkaansa ja virkistysalueitaan, ja mekin olemme olleet tekemisissä nälkälakkojen kanssa.
Nämä tilanteet eivät ole helppoja.
Vankilat ovat itsessään saaneet symbolisen merkityksen.
Vankiloiden tilanteesta muodostuu kuitenkin tunnustettua hallitusta vastaan käytävän aseistetun taistelun toinen puoli.
Meidän olisi syytä pitää tämä näkökohta mielessä.
Ottaakseni puheeksi itse päätöslauselman surkuttelemme oikeutetusti viimeaikaisia tapahtumia, mutta minulla on sellainen tunne, että meidän pitäisi suhtautua myönteisemmin ja rohkaisevammin Turkin hallituksen aloittamiin uudistuksiin.
Loppujen lopuksi Turkki vastaa sille asettamiimme vaateisiin kehittää vankiloista sellaisia, että ne ovat paremmin sopusoinnussa eurooppalaisten järjestelmien kanssa.
Meidän pitäisi muistaa, että monet vangit ovat vallankumouksellisia, jotka eivät hyväksy mitään sellaista, jossa he eivät voi valvoa tilannettaan.
Vankijärjestelmän täytyy tietenkin olla inhimillinen, ja siihen pitää sisältyä mekanismeja, joiden avulla vangit voivat oikeutetusti tuoda esiin epäkohtia.
Tämä on kaikkien etujen mukaista, mutta emme voi olettaa, että hallitukset neuvottelevat vankien kanssa heidän oloistaan ja järjestelmään.
Nykyiset ongelmat alkoivat, koska aseistautuneet joukot eivät olleet valmiita luovuttamaan vankiloiden valvontaa viranomaisille.
Turvajoukkojen reaktio ei ole ongelman syy vaan seuraus.
Turkin turvajoukkojen piti vallata vankilat uudelleen väkipakolla, ja ne joutuivat vastatusten järjestäytyneen aseistautuneen vastarinnan kanssa, eikä monien kuolemantapausten asianhaarat ole selvät, vaikka jokainen kuolema on tietenkin murhenäytelmä.
Tiedän, että Turkin viranomaiset ovat hyvin murheellisia näiden viimeaikaisten tapahtumien vuoksi.
He ovat myös täysin sitoutuneita uudistukseen ja aloittamaan läheisen yhteistyön komission ja unionin sekä unionin jäsenvaltioiden kanssa rangaistusjärjestelmän uudistamiseksi.
He näkevät tämän osana yhteisön säännöstön omaksumiseen liittyvää prosessia.
Meidän pitäisi toimia oikein ja ilmaista huolemme tapahtumista ja siitä, että tilanteen annettiin mennä paljon pahempaan suuntaan.
Tarjotaan nyt kaikki mahdollinen asiantuntijaneuvonta ja -avustus, ja rohkaistaan Turkkia saamaan nopeasti aikaan muutoksen antamatta enempää tilaisuuksia epädemokraattisille joukoille, jotka pyrkivät kukistamaan Turkin hallituksen ja tekemään tyhjäksi Turkin etenemisen kohti Euroopan unionin jäsenyyttä.
Arvoisa puhemies, haluaisin sanoa Van Ordenille seuraavaa: teidän piti vapauttaa omat vankinne miltei kunnianosoituksin.
Muistan BBC:n välittämät tapahtumat.
On ongelmia, joita ei voi ratkaista väkivalloin vaan ainoastaan poliittisten ratkaisujen avulla.
Arvoisa puhemies, tämänpäiväinen keskustelumme ja sitä seuraava päätöslauselma ovat jatkoa keskustelulle, joka käytiin tässä salissa 14. joulukuuta viime vuonna ja joka päättyi polttavan tärkeän äänestyksen peruuntumiseen sen jälkeen, kun kolme poliittista ryhmää päättivät vetää pois luonnoksensa.
Tämä menettely oli Euroopan parlamentin taholta ele luottamuksesta Turkin viranomaisten haluun ja kykyyn hoitaa nälkälakkokriisi väkivallattomasti, humaanisti ja tehokkaasti.
Liberaaliryhmän kollegoiden päätöslauselmaluonnoksesta, jonka kunnianarvoisa kollega Duff on allekirjoittanut, voidaan todellakin lukea, että parlamentti "pitää myönteisenä Turkin hallituksen päätöstä peruuttaa kiistanalaiset suunnitelmansa siirtää vankeja näihin vankiloihin ja päätöstä pyrkiä "yhteiskunnalliseen konsensukseen vankilauudistuksesta"".
Vastaavia toiveita esitettiin Turkin oikeusministerin lausuntoihin vedoten myös vihreiden ryhmän päätöslauselmassa, jonka on allekirjoittanut jäsen Cohn-Bendit.
Jotkut kollegat olivat luultavasti lopulta vakuuttuneet myös arvoisan Turkin suurlähettilään asiaa koskevan kirjeen väitteistä. Suurlähettiläs kunnioitti meitä jälleen kerran lähettämällä tällaisissa tapauksissa jo tutuksi tulleen kirjeensä, jossa hän korosti Turkin hallituksen hoitavan asiaa sen vaatimalla vakavuudella, ja että meidän parlamenttimme pitäisi omasta puolestaan luopua kevytmielisyydestä silloin, kun kyseessä ovat sellaiset tärkeät asiat kuin Turkin vankeinhoitopolitiikka.
Hyvät kollegat, kaiken tämän jälkeen on traagista, että Euroopan parlamentin kevytmielisyys osoittautui ainakin tässä tapauksessa realistisemmaksi kuin Turkin viranomaisten vakavamielisyys ja poliittinen kypsyys.
Muutama päivä myöhemmin, 20. joulukuuta, armeijan ja poliisin osastot toteuttivat tunnetun hyökkäyksensä muka pelastaakseen vankien hengen, kuten Turkin suurlähettiläs uusimmassa kirjeessään ilmoittaa, ja sen aikana 24 vankia tapettiin ja 131 loukkaantui.
Toki tämän hyökkäyksen toteuttamisen aikana henkensä menetti myös kolme Turkin sotilasta.
Mikä oli tämän kaiken verenvuodatuksen lopputulos?
Nälkälakko Turkin vankiloissa jatkuu suuressa mittakaavassa, mikä ei sulje pois sitä, että ajaudutaan uusiin hyökkäyksiin, uuteen verenvuodatukseen, uusiin kuolonuhreihin.
Yhteisessä päätöslauselmassamme aivan oikein nostetaan etusijalle tarve välttää uusia tragedioita ja kehotetaan tässä tarkoituksessa Turkin hallitusta ryhtymään välittömästi väkivallattomiin toimenpiteisiin tällaisten tapahtumien välttämiseksi.
Tämä on perusvaatimus.
On tietenkin suoritettava objektiivinen tutkimus kansainvälisin takein ja osoitettava syylliset siihen, mitä 20. joulukuuta tapahtui.
Lisäksi tilannetta pitäisi mielestäni hoitaa Euroopan unionin avulla ja valvonnalla.
Puhun valvonnasta tietenkin siksi, että Turkki on ehdokasvaltio ja sen pitää vastata Kööpenhaminan poliittisiin kriteereihin, jolloin sen ehdokasasema tietenkin kärsii tällaisista tapahtumista, jotka me tietenkin painamme mieliimme, ja luulen, että ne pannaan merkille myös komissiossa, jota kehotamme kirjaamaan Turkin edistymistä koskevaan vuosikertomukseensa erityismaininnan tilanteesta Turkin vankiloissa.
Pahoin pelkään, että nämä ovat järkkymättömiä tosiasioita, eikä niitä lievitetä Turkin edustajien Euroopan parlamentille antamien ohjenuorien ylimielisellä, etten sanoisi häpeämättömällä, sävyllä.
Arvoisa puhemies, on todellakin melkein turhaa keskustella Turkin vankiloiden rakenteesta.
Olen viime viikon aikana saanut parlamentin Turkin valtuuskunnalta melko paljon aineistoa, joka koskee juuri vankiloiden sisäisiä oloja.
En kuitenkaan usko, että niiden ongelmien osalta, joista pohjimmiltaan keskustelemme, kyse on hyvästä tai huonosta vankeinhoidosta.
Suuri osa Turkin vankiloiden vangeistahan on tuomittu poliittisista rikoksista.
On selvää, että he poliittisina vankeina jatkavat poliittista taisteluaan.
Siten Turkin valtion harjoittama sotilasjoukkojen ja ehkäisevien toimien käyttö on myös osa poliittista taistelua, joka kohdistuu kurdeja ja muita Turkin vankiloita kansoittavia vähemmistöjä vastaan.
Tilanne on aivan toivoton Turkin yhteiskunnan ja Turkin valtion kannalta.
On valittava täysin toinen toimintatapa.
Turkin poliittisten puolueiden ja kansanliikkeiden on saatava toimia aivan yhtä vapaasti kuin puolueiden ja liikkeiden muuallakin Euroopassa.
Eri voimien välistä taistelua on käytävä rauhanomaisin välinein.
Ennen kuin niitä ryhdytään käyttämään, Turkilla ei voi mielestäni olla minkäänlaisia mahdollisuuksia päästä Euroopan unionin jäseneksi.
Turkin valtion on näytettävä tietä.
On hyväksyttävä, että Turkki koostuu eri kansojen ja kulttuurien muodostamista ryhmistä, joilla on oltava yhtäläiset oikeudet.
Kieli ja kulttuuri on hyväksyttävä kouluissa, erityisesti kurdialueilla.
Luulen, että ainoa toimintatapa on armahtaa nämä poliittiset vangit ja päästää heidät vankiloista.
Sen jälkeen Turkin vankiloissa ei ole sen enempää ongelmia kuin Englannin, Saksan tai Ranskankaan vankiloissakaan.
Arvoisa puhemies, kun Euroopan parlamentin edellisessä täysistunnossa joulukuussa vuonna 2000 oli esityslistalla keskustelu Turkin vankiloiden sietämättömästä tilanteesta, ja asiaa koskevat päätöslauselmaluonnokset vedettiin takaisin, koska asianomaisten poliittisten ryhmien koordinointi oli puutteellista, levottomuudet Turkin vankiloissa olivat vasta alkuvaiheessa eikä Turkin viranomaisten vastareaktiota ollut vielä nähty kaikessa barbaarimaisuudessaan.
Tietenkin Turkkia vähemmän ongelmalliselle maalle pelkästään jo Euroopan parlamentin avoin aikomus puuttua asiaan antaisi riittävän voimakkaan viestin lykätä kaikkia aikeita rikkoa oikeudellisia ja moraalisia velvoitteitaan.
Turkki kuitenkin teki juuri päinvastoin todistaen jälleen kerran olevansa todellakin ongelmavaltio.
Se jätti provosoivasti ja halveksivasti huomioimatta Euroopan unionin parlamentin, vaikka se tavoittelee EU:n jäsenyyttä, ja rakkaille tavoilleen uskollisena Turkki vain muutama päivä myöhemmin ryhtyi häpeälliseen hyökkäykseen teurastaen kymmeniä vankeja, mikä sai aikaan kansainvälisen protestiaallon.
Tämänpäiväinen tuomitseva päätöslauselma - mielestäni se on liian lievä - on tämän vuoksi itsestään selvä ja myönteinen reaktio, vaikkakin Turkin tapauksessa valitettavasti riittämätön, koska Turkki on toistuvasti osoittanut, että sitä eivät lainkaan liikuta tällaiset näpäytykset.
Tilanne vaatii nyt siis sitä, että Euroopan unioni ja laajempi kansainvälinen yhteisö alkavat käytännössä vihdoinkin soveltaa Turkkiin samoja toimenpiteitä ja normeja, samoja sääntöjä, joilla se on pakottanut muita vastaavia ongelmatapauksia kunnioittamaan demokraattisia periaatteita, ihmisoikeuksia ja oikeusvaltion periaatetta, siis asettamatta etusijalle poliittisia ynnä muita tarkoitusperiä ja etuja ja osoittamatta lempeää ymmärrystä Turkin väitetyille erityispiirteille.
Mitä tulee erityisesti Euroopan unioniin, Turkille sekä sen Euroopan ulkopuolisille tukijoille on vihdoin ja viimein tehtävä kertakaikkisen selväksi paitsi sanallisesti myös - toistan - käytännössä, että Turkin tie eurooppalaisen perheen jäseneksi, johon sen kuuluminen voidaan joka tapauksessa kyseenalaistaa, on tiukasti ja pysyvästi tukossa, jos se ei sisäisissä ja kansainvälisissä toimintatavoissaan alistu ehdoitta ja varauksetta noudattamaan kansainvälistä oikeutta ja niitä perustavanlaatuisia moraalisääntöjä, joista nykyaikaisten sivistyneiden yhteiskuntien rakenne ja toiminta muodostuu.
Arvoisa puhemies, arvoisa komission jäsen, hyvät kollegat, on todellakin hyvin surullista, että meidän on tarkasteltava tänään jälleen kerran Turkkia ja tilannetta Turkin vankiloissa.
Olisin toivonut, että olisimme voineet antaa Turkille tunnustusta siitä, että se on ratkaissut vaikean tilanteen rauhanomaisesti.
Näin ei kuitenkaan valitettavasti ole.
Meidän Euroopan parlamentissa on siksi vaadittava, että Turkki tutkii itse - ja jos se on välttämätöntä, että myös komissio tutkii osaltaan - miten Turkissa on ylipäätään päädytty tähän katastrofaaliseen tilanteeseen, joka liittyy vankiloihin ja itse nälkälakkoihin mutta myös sotilaiden ja poliisivoimien väliintuloon, joka on vaatinut niin monia kuolleita.
Toiseksi: meidän on ehdottomasti vaadittava, että vankien käsittelyssä noudatetaan avoimuutta, että vangeilla on oikeus lääkäriin, mutta ei vain poliisien ja vartijoiden valvonnassa vaan myös sellaisilla oloissa, joissa lääkärit voivat tehdä perusteellisia tutkimuksia ja saada aikaan perusteellisia tuloksia.
Kolmanneksi: meidän on vaadittava Turkilta, että se pyrkii saamaan maassa aikaan yhteisymmärryksen, etenkin myös ihmisoikeusjärjestöjen kanssa ja vankiloiden ihmisoikeustilanteessa, että se pohtii, miten sitä parannetaan ja miten se voi saada aikaan perustavan yhteisymmärryksen.
Neljänneksi: Turkin on vapautettava poliittiset vangit, jotka ovat tällä hetkellä vangittuina voimassa olevien tai vanhojen määräysten perusteella - myös Turkki on myöntänyt useasti poliittisten vankien olemassaolon.
Se helpottaisi varmastikin ylikuormitettujen vankiloiden tilannetta.
Viidenneksi: meidän on vaadittava, että lakeja muutetaan.
Ei riitä, että sanomme, että vankeja on käsiteltävä asianmukaisesti vangitsemisen jälkeen ja että nälkälakon yhteydessä asiat on ratkaistava rauhanomaisesti.
Meidän on pikemminkin kysyttävä, miksi vankiloissa on niin paljon ihmisiä?
Vankiloissa on niin paljon ihmisiä, koska on olemassa lakeja, joissa mielipiteet - mahdollisesti kirjalliset julkilausumat tai ilmaisut - eikä vain itse teot on määritelty rangaistaviksi.
Se ei ole yksinkertaisesti hyväksyttävää nykypäivän demokratiassa.
Arvoisa puhemies, haluaisin vedota tämän vuoksi vielä kerran Turkkiin, jotta se poistaisi lopultakin nämä määräykset laeistaan eikä vangitsisi ketään poliittista syistä.
Arvoisa puhemies, aluksi haluan Kreikan kommunistisen puolueen ja ylipäänsä Kreikan kansan puolesta ilmaista solidaarisuutemme Turkin poliittisille vangeille. Haluan jatkossa korostaa, että jokaisessa rikoksessa on olemassa syyllisiä ja syyllisiä kumppaneita.
On olemassa sekä rikoksen varsinaiset tekijät että moraalisessa vastuussa olevat.
Rikoksen varsinainen tekijä on tietenkin Turkin valtio, joka tuomitsee jo ennakolta jokaisen vasemmistolaisen, jokaisen kommunistin, jokaisen kurdin terroristiksi ja joka yrittää päästä heistä eroon.
Vakavampi asia on kuitenkin moraalisesti vastuussa olevat, kansainvälinen imperialistinen järjestelmä, Yhdysvallat, NATO ja Euroopan unioni.
Kaikilla näillä on valtavia taloudellisia, sotilaallisia ja poliittisia etuja Turkissa ja ne tukevat kaikin tavoin tämän maan armeijan valtaan perustuvaa järjestelmää, valtiota, joka ampuu epäröimättä. Vangit eivät todellakaan ampuneet itseään, vaan heidät tapettiin liekinheittimillä.
On siis tuomittava nämä moraalisesti vastuussa olevat tahot, jotka antavat Turkille ehdokasvaltion aseman ja jotka eivät tee mitään poliittisten vankien hyväksi.
Me olemme osoittaneet ongelman jo elokuussa ja olemme useammin kuin kaksi kertaa vaatineet Euroopan parlamentin puhemiestä puuttumaan asiaan - mitään ei tapahtunut - ja edellinen kerta, kun vaadimme ryhtymistä toimiin, oli silloin, kun hyökkäys oli jo tapahtunut - ja taaskaan ei tapahtunut mitään.
Pelkään pahoin, että edessämme oleva päätöslauselma jää hyvin heikoksi, siinä ei tuomita Turkin valtion toimia eikä varsinkaan niitä, jotka pitävät yllä sen järjestelmää.
Olisi tietysti outoa, jos ne, jotka eilen osoittivat suosiotaan sotarikolliselle Javier Solanalle, käyttäytyisivät toisella tavoin Turkkia kohtaan.
Arvoisa puhemies, edellisessä istunnossa kolme poliittista ryhmää vetivät takaisin päätöslauselmansa epäselvissä oloissa, ja tänään keskustelemme viiden ryhmän yhteisestä päätöslauselmasta, joka koskee samaa asiaa.
Nyt ei ole oikea hetki arvioida, mitä tuli esiin ja mitä muuttui ja mitä meidän kantamme voi auttaa.
Turkki on Euroopan unionin ehdokasvaltio.
Kuitenkin meidän kaksinaismoralismimme ilmenee monin tavoin, ja asia on hyvin vakava.
Minä itse kannatan Turkin liittymistä Eurooppaan.
Kuitenkin olemme todenneet - myös aivan äskettäin - että henkilöt, jotka ovat esittäneet merkittävää osaa Euroopan kehityksessä, kuten entiset kanslerit Kohl ja Schmidt, kannattavat Turkin liittymistä Eurooppaan puhuessaan poliittisina henkilöinä, mutta puhuessaan tapaamisissa ja luennoidessaan he väittävät, että Turkilla ei ole mitään roolia Euroopan unionissa.
Tämä puheiden ristiriitaisuus johtaa poliittiseen umpikujaan.
Poliittisesti se luultavasti auttaa niitä, joiden sanomme haluavan talouden Eurooppaa, mutta se ei kuitenkaan auta politiikan Eurooppaa, joka kiinnostaa Euroopan parlamenttia.
Mitä enemmän joidenkin henkilöiden käytös antaa vaikutelman, että järjestelmä, joka nykyään käyttää valtaa Turkissa, on mahdollinen myös Euroopassa, silloin syntyy umpikuja.
Miksi?
Koska joka kerta, kun etsimme argumentteja Turkin Eurooppaan liittymistä vastaan, ne löytyvät juuri siitä, että Turkki ei ole mukautunut eurooppalaisiin lähtökohtiin.
Ehdoton pyrkimyksemme tulee kuitenkin olla Turkin mahdollisuus mukautua niihin.
Hyvät kollegat, meidän pitää olla ehdottomia, meidän pitää olla oikeudenmukaisia: ehdottomia silloin, kun puhutaan eurooppalaisten kriteerien noudattamisesta Turkissa, kun kyseessä on sen liittyminen, oikeudenmukaisia silloin, kun puhutaan tavasta, jolla me tätä valvomme.
Tällainen politiikka palvelee sekä meidän etujamme että Turkin ja sen kansan etuja.
Jos me jostain syystä emme pysy ehdottomina kysymyksissä, jotka liittyvät ihmisoikeuksien kunnioittamiseen, demokratiaan, vapauteen ja nyttemmin kansainvälisen oikeuden noudattamiseen, silloin me emme tee mitään hyvää Turkille emmekä itsellemme.
Algerian tilanne
Arvoisa puhemies, tämän istuntojakson alussa suostuttiin UEN-ryhmämme ehdotukseen keskustella Algerian tilanteesta.
Pyyntö sai odotetun vastaanoton eli joukon rohkeita mutta perusteettomia kannanottoja totuttuun tapaan niiltä, joille ihmisoikeuksien eriasteisesta puolustamisesta on tullut pakkomielle, joka korvaa joskus jopa aidon poliittisen analysoinnin. Juuri tämä on tilanne ainakin joidenkin jäsenten kohdalla, ja tuloksena on vain selkiintymättömien aikomusten peittely.
Näin ollen ainakaan meidän viestimme ei ole myötätuntoinen vaan poliittinen.
Haluamme toki jälleen kerran todeta, että olemme järkyttyneitä Algerian kansaa yhä enemmän koettelevasta kaameasta väkivallasta, vaikka tiedämmekin, että myös algerialaiset ovat melko myötätuntoisia uhreja kohtaan.
Algerian presidentti Bouteflikan harjoittaman rohkean politiikan ansiosta on saavutettu edes se, ettei kiihkoilijoilta oteta vastaan mitään järkipuheita, anteeksipyyntölupauksia tai sovitteluyrityksiä, lyhyesti sanottuna heiltä ei oteta vastaan yhtäkään poliittista ratkaisuesitystä, joten meidän on siirryttävä sanoista tekoihin ja tunnustettava ne jäsenvaltiot, jotka myöntävät turvapaikan tai toisinaan jopa enemmän näiden kiihkoilijoiden johtajille, ovat todellisuudessa osasyyllisiä sellaiseen toimintaan, jonka me tuomitsemme parlamentissa yhtä voimakkaasti kuin lisääntyvän tekopyhyyden.
Arvoisat kollegat, tämä oli sanomani ydin.
Monet jäsenvaltiot ovat käytännössä osasyyllisiä murhien tekijöiden kanssa.
Edessäpäin noiden jäsenvaltioiden edustajat kyllä valittelevat kovasti.
Takanapäin he suojelevat itseään, pyrkivät olemaan näkymättömiä, tapaavat toisiaan ja joskus jopa kotimaassani Ranskassa tehtyjen iskujen tekijöitä.
Me puolestamme olemme sitä mieltä, että ihmisoikeuksien oikeanlainen puolustaminen pitää aloittaa vahvistamalla Algerian oikeusvaltiollista asemaa ja pyrkimällä varmistamaan hallituksen ja sellaisilla vaaleilla valitun presidentin vaikutusvalta, joita voimme pitää varmuudella demokraattisina.
Meidän on seurattava valppaasti demokratian ja ihmisoikeustilanteen kehittymistä myös muualla kuin nykyisissä järjestelmissä.
Ajattelen tässä nyt lähinnä muita Maghreb-maita eli Marokkoa, Tunisiaa ja Libyaa.
Meidän on voitava sivuuttaa voimakkaasti korostetut yksityiskohdat ja tuettava myös näitä maita etenkin niissä tilanteissa, joissa ne joutuvat kokemaan silmitöntä väkivaltaa, jonka vaarallisuutta korostaa ulkopuolisten suurvaltojen niille toimittama salainen tuki, suurvaltojen, jotka eivät ole edes eurooppalaisia - tiedätte varmaan mitä maita tarkoitan - ja jotka hyötyvät epävakaudesta voidakseen kiihkoilijoiden välityksellä vedellä salaa oikeista naruista.
Tämä on suurvaltojen vanha leikki, jonka uhreiksi eivät joudu ainoastaan Algerian kansa vaan myös itse Algeria, sen entiset ystävät ja lopulta myös sen uskollisimmat ystävät.
Arvoisa puhemies, arvoisat parlamentin jäsenet, yrittäkäämme siis kerrankin pohtia selkeästi Algerian tilannetta.
On totta, että vieraat voimat jylläävät Algeriassa.
On totta, että Algeria on jälleen kerran sortunut valtakiistoihin varmasti juuri siksi, että se on "kääntänyt niille poskensa" vuosisatoja vanhojen sisäisten kiistojensa nimissä, ja kotimaani Ranska, joka on kiistatta osavastuussa maan tilanteesta, jatkaa vastuunsa kantamista ikivanhan ystävyyden nimissä ja toimii siten, että maan itselleen valitsema hallitus ja presidentti onnistuisivat joten kuten torjumaan tietyt muutokset ja ulkopuolelta tulevat vehkeilyt, myös, toistan tämän, muutamien ystäviemme taholta tulevat vehkeilyt, sekä takaamaan rauhan ja valtion vaikutusvallan, sillä Algeriaa voidaan vielä nykyään pitää oikeusvaltiona.
Arvoisa puhemies, arvoisa komission jäsen, toivon ei pidä antaa kuolla.
Presidentti Bouteflikan yksimielisesti hyväksytyn yhteiskuntasopimuksen nostattama toivo Algeriassa ja koko maailmassa ei saa johtaa pettymykseen siitä, ettei maassa todellakaan voitaisi tehdä mitään, jotta väkivaltaisuudet saataisiin loppumaan ja jotta maa saataisiin oikeusvaltioiden joukkoon.
Velvollisuutemme on tehdä kaikki voitavamme yhteisymmärryksen ja sovittelun kannattajien tukemiseksi samalla tavoin kuin olemme sitoutuneet tukemaan Baskimaassa silmitöntä terrorismia vastaan kapinoivia ihmisiä.
Se on Euroopan velvollisuus, joka koituu myös Euroopan hyödyksi.
On Euroopan omien etujen mukaista ulottaa Euroopan keskuuteen luotu rauhan ja vakauden alue Välimeren etelänpuoleisiin maihin Barcelonan prosessin jatkamisen yhteydessä.
On Euroopan omien etujen mukaista ottaa vastaan koko Afrikan mantereelta sille suunnatut kehotukset, joiden tarkoituksena on sellaisen uudenlaisen yhteistyön harjoittaminen, joka merkitsee alkua siirtomaavallan tuskalliselle purkamiselle.
Meidän eurooppalaisten on tiedostettava, että olemme tässä hankkeessa sekä saajan että antajan osassa.
Myös oma tulevaisuutemme riippuu tavasta, jolla osaamme auttaa Afrikan mannerta pääsemään irti kurjuudesta ja kaaoksesta.
Vastustan ehdottomasti pyrkimyksiä sulkeutua "eurooppalaiseen linnoitukseen", joka jonakin päivänä joutuu piiritetyksi, kuten linnoituksille on tapana joutua.
Siksi annan tukeni yhteiselle päätöslauselmaesitykselle, josta parlamentti tuota pikaa äänestää.
Käytän tilaisuutta hyväkseni ja kehotan Algerian yhteistyökumppaneita ajattelemaan, ettemme missään nimessä halua vaikuttaa oppituntien antajilta tai pitää itseämme muita parempina, vaan haluamme antaa itsestämme kuvan myötämielisinä kumppaneina, jotka haluavat auttaa Algerian kansaa - sen niin halutessaan - tekemään lopun heidän tragediastaan ja palauttamaan tulevaisuudessa meitä kautta historian yhdistäneet ystävyyssuhteet.
Arvoisa puhemies, hyvä kollegat, paastokuukautta ramadania on Algeriassa leimannut jälleen uusi väkivaltaisuuksien aalto: vuodesta 1991 alkaen veljessodan alettua maassa on tapahtunut hirvittäviä verilöylyjä puhumattakaan tuhansista vammautuneista ja kadonneista tai perheiden kokemasta tuskasta ja kauhusta.
Presidentti Bouteflikan aloitteesta tehdystä yhteiskuntasopimuksesta huolimatta väkivaltaisuuksia ei ole saatu loppumaan.
Algerian kansa odottaa edelleen rauhaa ja sovinnontekoa, joihin ei kuitenkaan ole mahdollisuutta, jos syylliset jätetään rankaisematta.
Islamilaisen terrorismin torjunta tapahtuu laittomin keinoin, kuten kansainväliset ihmisoikeusjärjestöt ovat paljastaneet.
On ratkaisevan tärkeää, että Algerian viranomaiset suostuvat viemään oikeuteen kaikki syylliset ja kaikki rikokset.
Tältä osin mieleeni tulee yksi kysymys.
Mitä sotavoimien ilmiselvä voimattomuus ja passiivisuus merkitsee käytännössä?
Yksikään algerialainen ei voi kieltää 39 vuotta vallassa olleen, poliittisen järjestelmän lamauttavan ja hämäräperäisyyttä ylläpitävän korkean sotilasjohdon ehdottomuutta.
Euroopassa on jo liian pitkään suhtauduttu tarmottomasti Algerian tapahtumiin, mikä itse asiassa merkitsee Euroopan asettumista valtaapitävien rinnalle.
On kiireesti tarkistettava pelkistettyä ja mustavalkoista käsitystä, jonka mukaan ainoastaan islamia voidaan syyttää maan nykyisestä rappeutumisesta.
Algerian yhteiskunta kärsii voimakkaasti yleistyneestä korruptiosta sekä sosiaalisesta ja taloudellisesta syrjäytymisestä.
Euroopassa omaksutun ylivarovaisen kannan vaarana on se, että se horjuttaa ja tukahduttaa muutoksen mahdollistavat sosiaaliset tekijät, joiden varassa maan tulevaisuus on ja joiden avulla maa yrittää vapautua valtaapitävien kahleista.
Välimeren molempien puolten välille on rakennettava kestävä silta siten, että pidetään tarkoin silmällä Algerian kansaan kohdistuvia uhkia ja tunnustetaan turvapaikkaoikeus.
Se, että Algeriaa autetaan saavuttamaan demokraattiset vapaudet edellyttää myös muiden kuin puhtaasti valtiollisten suhteiden luomista. Se edellyttää myös kansalaisia hyödyttävien suhteiden luomista.
Meidän ei pidä missään vaiheessa unohtaa, että kaikki ihmisoikeusloukkaukset koskevat etenkin kansan syviä rivejä ja tarjoavat ihanteellisen maaperän kaikille äärimmäisyyssuuntauksille.
Arvoisa puhemies, laittomalla tiesululla Wilaya d'Aïn Deflan kylässä tapettiin viime tiistaiyönä 11 ihmistä; lauantaina 24. joulukuuta Annaban diskossa tapettiin eräs nuori laulajatar; viikkoa aiemmin 16 lukiolaista tapettiin julmasti heidän omassa opiskelija-asuntolassaan.
Algerian paastokuukausi ramadan on verisin kahteen vuoteen.
Yli 200 ihmistä - miehiä, naisia, lapsia, vanhuksia - on tapettu, nuoria tyttöjä on siepattu ja raiskattu.
Islamilaisten aseellisten ryhmittymien kaamea, raaka ja epäinhimillinen väkivalta näyttää alkaneen uudelleen, jos se nyt koskaan oli ehtinyt edes loppua.
Saamme kiittää näistä tiedoista ensisijaisesti toimittajia.
Voimme vain pahoitella viranomaisten vaikenemista asiasta, paitsi kenties silloin, kun uhrit ovat ulkomaalaisia.
Kyllä, meidän on kiittäminen lehdistöä, joka on yksi arabimaiden riippumattomimmista ja jolle haluan antaa nyt tunnustukseni, sillä toimittajien ammattikunta on saanut maksaa todella kovan hinnan niille, jotka vannovat syvää vihaa kaikkea sananvapautta kohtaan ja haaveilevat voivansa alistaa sivistymättömän kansan käskyvaltansa alle.
Silti jopa tuhannet terroristit ovat vähän yli vuoden kuluessa saattaneet laskea aseensa ja saada täydellisen armahduksen.
Bouteflikan valinta presidentiksi loi toivoa kansan keskuuteen. Mutta on pakko todeta, että lailla, eli niin sanotulla yhteiskuntasopimuksella aloitettu tie on kaikkea muuta kuin johtanut rauhaan.
Samaan aikaan, kun Algerian kansa on kapinoinut voimakkaasti fundamentalismia vastaan, murhaajien armahdukset tai ihmisyyttä vastaan tehtyihin rikoksiin, kuten jotkut niitä nimittävät, syyllistyneiden armahdukset sekä se, että rikolliset jätetään todistettavasti rankaisematta, näyttävät merkitsevän täydellistä anteeksiantoa näille rikollisille, jotka saattavat siten jatkaa tappamistaan.
Eikö pidä ennemminkin tukea terrorismin uhreiksi joutuneita perheitä auttavia järjestöjä, jotka valittavat sitä, etteivät saa minkäänlaisia korvauksia, kun taas islamilaiset "katumuksen tehneet" saavat taloudellista tukea sopeutuakseen uudelleen yhteiskuntaan.
Eikö pidä antaa tunnustusta Algerian naisten uskomattoman rohkealle taistelulle, naisten, jotka ovat terrorismin ensisijaisia uhreja ja jotka samaan aikaan ovat edelleen ja ikuisesti sidottuja perheen sisäisiin sääntöihin, joissa ei piitata tuon taivaallista heidän perusoikeuksistaan.
Myös maan taloudelliset ja sosiaaliset olot kätkevät sisäänsä monia vaaroja, sillä nuo olot loivat jo 1980-luvulla otollista maaperää islamin nousulle.
Raskaiden ulkoisten velvoitteiden puristuksessa - tarkoitan niillä velkaa - Algeria on kriisissä, joka on jo nyt lisännyt työttömyyttä ennennäkemättömällä tavalla.
Demokratian kannattajat sekä kauheuksia ja kuolemaa vastaan ja vapaan tulevaisuuden puolesta kamppaileva Algeria tarvitsee solidaarisuutta kipeimmin nyt kuin koskaan aiemmin.
Arvoisa puhemies, kollegat ovat jo puhuneet monista asioista.
Luulen, että sellaisen terrorismin dramaattinen uusi tuleminen, jossa ei epäröidä tappaa kolmivuotiaita lapsia, uhkaa syöstä meidät tilanteeseen, jonka toivoimme olevan jo takanamme; vaikka kaikki ajattelemmekin, että Algerian on valitettavasti jonkin aikaa elettävä tämän ilmiön kanssa, sen alkaminen uudelleen ramadanin aikana palauttaa mieleemme aikaisemmat tilanteet.
Mehän toivoimme, että presidentti Bouteflikan aloitteella olisi voinut olla myönteisiä tuloksia, mutta viime päivien tapahtumat huolestuttavat meitä.
Tästä syystä uskon, kuten muutkin kollegat ovat sanoneet tekevänsä, että meidän on epäröimättä tuomittava terrorismi ja autettava Algerian viranomaisia kaikin tavoin tämän ilmiön torjumiseksi.
Tästä huolimatta terrorismi ei saa kuitenkaan johtaa meitä unohtamaan, että käynnissä on demokratiaan ja oikeusvaltioon johtava prosessi, ja terrorismin vastainen taistelu ei saa olla oikeutus armeijan salaisen ja kontrolloimattoman vallankäytön jatkumiselle maassa.
Puheenjohtaja Prodi teki siis oikein allekirjoittaessaan vierailunsa yhteydessä sopimuksen, jolla lahjoitetaan 5 miljoonaa euroa riippumattoman lehdistön vahvistamiseksi ja lehdistön ohjesäännön luomiseksi.
Uskon, että on tehtävä juuri näin, ja sen lisäksi on tarjottava maissamme väkivallan uhreille turvapaikka, mikä ei ole ollut mahdollista joillekin maille, kun niiden on sen sijaan ollut mahdollista majoittaa monia terroristeja, jotka siellä organisoivat ja ovat organisoineet erittäin vaarallisia verkostoja.
Lopuksi uskon, että meidän on lähetettävä valtuuskunta Algeriaan.
Parlamentti ei ole pitkään aikaan vieraillut siellä, ja luulen, että aivan ensimmäinen asia, mikä pitäisi tehdä, on selvittää hyvin, mitä siellä tapahtuu.
Arvoisa puhemies, miksi Euroopassa on vaiettu niin täydellisesti Algerian kauhistuttavista rikoksista?
Tämä vaikeneminen on räikeässä ristiriidassa sen kanssa, miten tuomitsemme muualla maailmassa tapahtuvat vääryydet.
Massamurhat Algeriassa eivät ole loppuneet.
Ihmisiä katoaa edelleen käsittämättömällä tavalla.
Kidutusta käytetään vielä tänäkin päivänä.
Yksinomaan viime vuoden aikana murhattiin joka kuukausi 200-300 ihmistä mitä kauhistuttavimmilla tavoilla.
Kun arvioimme mielettömän väkivallan uhrien määrää kymmenen vuoden ajalta, luvut ovat kauhistuttavia: 150 000 ihmistä on saanut surmansa ja lisäksi 10 000 on kateissa.
Uhreja on kaksi kertaa niin paljon kuin Pinochetin valtakaudella.
Presidentti Buteflika on luvannut saattaa väkivallan hallintaan, aloittaa keskustelut ja tutkia katoamisia.
Mutta tuloksia ei juuri ole nähtävissä.
Rankaisematta jättäminen valtaa alaa.
Yön pimeydessä hirviömäisiä teurastuksiaan suorittavat raakalaiset ovat edelleen vapaalla jalalla.
Myöskään rikoksiin syyllistyneitä turvallisuusjoukkoja ei panna syytteeseen.
Tässä on syytä kerrakseen vaatia algerialaisia vallanpitäjiä tilille.
Mutta miksi niin ei oikeastaan tapahdu?
Johtuuko se Ranskan taloudellisista intresseistä sen entisessä siirtomaassa?
Vaikenevatko jäsenvaltiot, koska ne ehkä itse toivovat voivansa solmia kannattavia liikesopimuksia?
Pelkäämmekö algerialaisten terroristien iskuja maissamme?
Vai onko syynä ennen kaikkea pelko siitä, että tilanteeseen puuttuminen saattaisi voimistaa entisestään muslimifundamentalismia Algeriassa?
Valtion tärkein perusluonteinen tehtävä on suojella kansalaisiaan.
On häpeällistä, kuinka huonosti Algerian viranomaiset tämän tehtävän hoitavat.
Euroopan unionin on korkea aika asettua puolustamaan Algerian kansaa ja asettaa omat etunsa toiselle sijalle.
Väkivalta on saatava loppumaan.
Yhdistymissopimus on saatava aikaan niin pian kuin mahdollista, jotta pääsemme tehostamaan poliittista vuoropuhelua.
Minun kysymykseni komissiolle kuuluu: miten on asian laita?
Sillä me emme voi enää vaieta.
. (EN) Komissio on parlamentin tavoin huolissaan edelleen nälkälakossa olevien turkkilaisten vankien tilanteesta.
Joidenkin vankien terveys on erittäin huolestuttava.
Tilanne edellyttää, että Turkin viranomaisten pitää löytää rauhanomainen ratkaisu.
Turkin turvallisuusjoukkojen ei pidä missään tapauksessa asettaa rajoituksia.
Kun kyse on poliisin ja armeijan harjoittamista toimista 20 vankilassa viime vuoden joulukuussa, komissio edellyttää, että suoritetaan tutkimuksia kuolemantapausten syistä ja tappioista, joita syntyi näiden toimien aikana, ja että otetaan selville, ketkä ovat tapahtumista vastuussa.
Samoin pitäisi tutkia syytöksiä vankien kiduttamisesta ja huonosta kohtelusta toimien jälkeisen siirron aikana.
Komissio muistuttaa, että Turkin vankiloiden olojen parantumista käsitellään Turkin liittymistä valmistelevassa kumppanuudessa, jolle neuvosto antoi poliittisen hyväksynnän 4. joulukuuta 2000.
Liittymistä valmistelevassa kumppanuudessa pidetään ensisijaisen tärkeänä seikkana sitä, että vankilaoloja parannataan siten, että ne ovat sopusoinnussa vankien kohtelua koskevien YK:n vähimmäisvaatimussääntöjen ja muiden kansainvälisten normien kanssa.
Algeriasta voin puolestani sanoa seuraavaa: komissio tukee Algerian viranomaisten ponnisteluja saavuttaa kansallinen sovinto ja lopettaa väkivalta.
Demokratia, oikeusturva, ihmisoikeudet ja perusvapaudet ovat pääperiaatteita, joita Euroopan unioni soveltaa tasapuolisesti kaikkien kumppaneidensa kohdalla.
Kiittelemme sitä, että Algeria hyväksyi olennaisen lausekkeen assosiaatiosopimuksesta käytävissä neuvotteluissa.
Väkivallan myötä tulee kuitenkin uusia uhreja joka kuukausi.
Olemme erityisen huolissamme väkivallan äkillisestä purkautumisesta ramadanin aikana, mikä vaati monia ihmishenkiä koko maassa.
Algerian pitää myös löytää keino tutkia sellaisten terroristien tekemiä rikoksia, jotka ovat luopuneet väkivallasta.
Vaikka komissio ymmärtää, miten vaikeaa on käydä käsiksi Algerian terrorismia koskevaan ongelmaan, se on kuitenkin edelleen huolissaan ihmisoikeusloukkauksista ja erityisesti katoamisista.
On ratkaisevan tärkeää, että ihmisoikeuskysymyksissä ryhdytään taantuvien toimenpiteiden ja loukkausten vastaisiin päättäväisiin toimiin.
Me nostamme jatkossakin nämä kysymykset esiin Algerian viranomaisten kanssa käymiemme poliittisten neuvottelujen kaikilla tasoilla.
Esimerkiksi komission puheenjohtaja Prodi painotti Algeriin tekemänsä vierailun aikana 12.13. tammikuuta, että rauha täytyy palauttaa koko maahan.
Osana tätä lähestymistapaa ja voidakseen tarjota aineellista tukea Algerian ponnisteluille, Prodin johtama komissio on allekirjoittanut rahoitussopimukset, joissa se myöntää 13 miljoonaa euroa kahteen ihmisoikeushankkeeseen.
Ensimmäisen kautta tuetaan maan tiedotusvälineitä ja toimittajia, ja toinen koskee poliisivoimien nykyaikaistamista ja kouluttamista, minkä ansiosta poliisivoimat voivat työskennellä kuten niiden demokratiassa pitääkin.
Monet kiitokset, arvoisa komission jäsen.
Keskustelu on päättynyt.
Äänestys toimitetaan keskustelun jälkeen noin klo 17.30.
Kuten tiedätte, pidämme pienen tauon ajankohtaiskeskustelun jälkeen klo 17.30 asti, jolloin päätämme, keskustellaanko Deprez'n mietinnöstä vai ei.
Äänestys toimitetaan sen jälkeen Deprez'n mietintöä koskevan keskustelun jälkeen klo 17.30 eikä klo 18.30.
Kansainvälinen rikostuomioistuin
Esityslistalla on seuraavana yhteiskeskustelu seuraavista päätöslauselmaesityksistä:
B5-0060/2001 Malmström ELDR-ryhmän puolesta kansainvälisen rikostuomioistuimen perustamista koskevan Rooman sopimuksen ratifioinnista;
B5-0067/2001 Frassoni ja muut Verts/ALE-ryhmän puolesta pysyvän kansainvälisen rikostuomioistuimen pikaisesta perustamisesta;
B5-0069/2001 Bonino ja muut TDI-ryhmän puolesta kansainvälisen rikostuomioistuimen perustamista koskevan Rooman sopimuksen pikaisesta voimaantulosta;
B5-0073/2001 Salafranca Sánchez-Neyra ja Posselt PPE-DE-ryhmän puolesta kansainvälisen rikostuomioistuimen perustamista koskevan Rooman sopimuksen ratifioinnista;
B5-0078/2001 Sakellariou ja muut PSE-ryhmän puolesta kansainvälisen rikostuomioistuimen perustamista koskevan Rooman sopimuksen ratifioinnista;
B5-0085/2001 Di Lello Finuoli ja muut GUE/NGL-ryhmän puolesta kansainvälisestä rikostuomioistuimesta. .
Arvoisa puhemies, on erittäin ilahduttavaa saada tämä asia käsiteltäväksi, sillä kansainvälisellä sotarikostuomioistuimella menee hyvin.
31. joulukuuta valtioilla oli viimeinen mahdollisuus allekirjoittaa tämä sopimus, Rooman sopimus.
Me kaikki tiedämme, kuinka vaikeaa sopimuksen aikaansaaminen oli.
Ja kuitenkin saimme nähdä, miten viime vuoden aivan viimeisinä päivinä yhtäkkiä mahtavan monet valtiot päättivät allekirjoittaa sopimuksen.
120 valtiota äänesti silloin sopimuksen puolesta ja seitsemän sitä vastaan.
Nyt sopimuksen on allekirjoittanut jo yli 130 valtiota, joiden joukossa on Yhdysvallat, joka alun perin äänesti sopimusta vastaan. Myös Israel, Iran ja Jugoslavia allekirjoittivat sopimuksen aivan viime hetkellä.
Näin laaja tuki sopimukselle osoittaa ainakin, ettei voida väittää kyseessä olevan pohjoisen sopimus tai kehittyneiden maiden sopimus.
Siihen sopimuksen nauttima tuki on aivan liian suuri.
Nyt on tärkeää saada sopimus ratifioitua ja siihen liittyy tämä päätöslauselmaesitys.
On ilahduttavaa nähdä, että sopimuksen on ratifioinut jo 27 valtiota, joiden joukossa on kahdeksan Euroopan unionin valtiota, mutta Ruotsi, Yhdistynyt kuningaskunta, Portugali, Alankomaat, Irlanti, Kreikka ja Tanska eivät ole sitä vielä allekirjoittaneet.
Asia on kyllä työn alla, mutta ratifiointia ei ole saatu vielä valmiiksi.
Unionin ehdokasvaltioista yksikään ei ole vielä ratifioinut sopimusta, eikä Turkki ole edes allekirjoittanut sitä.
Tehtävää on siis vielä paljon, ja pyydämme neuvostoa ottamaan asian käsittelyyn.
On tärkeää, että Eurooppa näyttää tässä asiassa esimerkkiä.
Tämän voimme tehdä itse, ilman että syyttäisimme vain toisia.
Me voimme ryhtyä toimiin, ja on tärkeää, että teemme sen nopeasti.
Arvoisa puhemies, puhun hyvin lyhyesti: seuraavan puhujan jälkeen puhujaksi on merkitty Franz Xaver Mayer.
Puheenvuoro on kuitenkin ryhmäämme edustavalla Hans-Peter Mayerilla.
Toinen heistä on erinomainen maatalouspoliitikko, toinen erinomainen juristi.
Halusin tehdä sen vain selväksi, jotta tiedämme, kuka puhuu.
Kiitos jäsen Posselt.
Tehän olette oikea järjestysmies.
Te huomaatte kaiken!
Monet kiitokset huomautuksestanne.
Olisin kyllä havainnut sen jälkikäteen, sillä istuntosalissa on läsnä myös oikea Mayer.
Arvoisa puhemies, minun on sanottava, että kadehdin suuresti jäsen Posseltin populistin lahjoja, jollaisia meillä kaikilla ei parlamentissa ole.
Kuitenkin niiden 26 valtion joukossa, jotka ovat ratifioineet Rooman sopimuksen, on kahdeksan Euroopan unionin jäsenvaltiota, ja muut seitsemän puuttuvat vetoomuksesta.
Tämä on yksi Euroopan unionin paradokseja ja myös yksi seuraus todellisen yhteisen ulkopolitiikan puutteesta.
Tosiaankin, mikä muu syy voi olla niillä unionin jäsenvaltioilla, jotka eivät ole vielä ratifioineet tuomioistuimen peruskirjaa, kuin se, että ne suhtautuvat varauksellisesti jälleen yhteen todelliseen ja merkittävään määräysvaltaansa koskevaan vähennykseen, sekä puuttuva itseluottamus, koska ne ehkä vieläkin jollakin tavalla pelkäävät, että ne itse jonakin päivänä istuvat syytetyn epämukavalla penkillä?
Tämä koskee tietysti vielä enemmän eräitä merkittäviä kansainvälisen näyttämön tekijöitä.
Oli oikein panna merkille, kuten teimme päätöslauselmassamme, että presidentti Clinton allekirjoitti viime vuoden lopussa Rooman sopimuksen, mutta on oikeutettua kysyä, olisiko hän tehnyt niin siinä tapauksessa, että Floridan sattumanvaraisen ääntenlaskennan voittajaksi olisi noussutkin Al Gore.
Tie kohti tuomioistuimen konkreettisen työn alkamista on yhä pitkä ja täynnä vaikeuksia; kuten päätöslauselmassa esitetään, on ehdottomasti estettävä peruskirjaan kohdistuvat muutokset ja toimittava niin, että täytäntöönpanoasetus astuu voimaan tai ainakin määritellään pian.
Toivomme, että Euroopan unioni tekee tästä yhden ulkopolitiikkansa ensisijaisista tavoitteista, sillä teoriassa olemme kaikki asiasta yhtä mieltä, ja toivomme lisäksi, että parlamentti voi jatkossakin merkittävästi vaikuttaa siihen, että tuomioistuimesta tulee todellisuutta, ottamalla rikostuomioistuinta koskevan kysymyksen kaikkien sekavaltuuskuntien kokousten esityslistalle ja puolustamalla sekä hyväksymällä sellaisia päätöslauselmia kuin se, josta hetken päästä äänestämme.
Olen siis pahoillani siitä, että yhteisessä päätöslauselmaesityksessä sekavaltuuskuntia koskevaa kysymystä ei ole otettu uudestaan esille, mutta yhdyn täysin ehdotukseen ja toivon, että voimme ottaa sen omaksemme.
Arvoisa puhemies, arvoisa komission jäsen, arvoisat kollegat, muutaman minuutin kuluttua parlamenttimme hyväksyy kahdeksannen kerran neljän vuoden sisällä päätöslauselman kansainvälisestä rikostuomioistuimesta.
Tämä osoittaa, miten päättäväisesti ja määrätietoisesti parlamenttimme on halunnut askel askeleelta seurata hitaasti liikkeelle lähtevää kansainvälistä oikeutta, jota aina tarvitaan - kuten osoittavat Miloseviæin, Mladiæin, Pinochetin ja niiden monien muiden tapaukset, jotka eivät enää voikaan luottaa siihen koskemattomuuteen, joka tähän asti on sallinut monien murhaajien ja rikollisten jäädä kaikessa rauhassa asemaansa ja kenties jäädä eläkkeelle kaikkien kunnianosoitusten kera - ja se osoittaa, miten tarmokkaasti parlamenttimme on toiminut tässä asiassa ja miten se on monissa tapauksissa näyttänyt tietä Euroopan unionille.
Muistan ensimmäiset päätöslauselmat, joissa pyysimme äänekkäästi sellaista Euroopan unionia, jossa 15 jäsenvaltiota yhdessä tuumin ja päättäväisesti kävisi tähän taisteluun ja puolustaisi tämän tuomioistuimen keskeisiä periaatteita: syyttäjäntoimen riippumattomuutta, tuomioistuimen riippumattomuutta rikoksista tuomitsemisessa, tuomioistuimen mandaatin määrittelyä ja niin edelleen.
Nämä tavoitteet on saavutettu.
Kollega Frassoni on oikeassa sanoessaan, että on tärkeää toistaa, että näitä tavoitteita ja peruskirjan sisältöä on puolustettava sellaisilta allekirjoittajilta kuin Clinton ja muut, jotka ovat allekirjoittaneet sopimuksen siksi, että voisivat jatkossakin kuulua sopimuspuolina olevien valtioiden kokoukseen, mutta todellisuudessa siksi, että ne voisivat vaikuttaa kielteisesti neuvotteluihin pyrkien kenties saamaan aikaan amerikkalaisia joukkoja koskevan poikkeuksen.
Poikkeus ei ole tarpeen, vaan tarpeen on, että pian päästään siihen, että 60 maata on ratifioinut peruskirjan: tämä on asia, jossa unionin 15 jäsenvaltiota voivat näyttävät esimerkkiä.
Toivon, että tämä asia otetaan esityslistalle käsiteltäessä suhteitamme kolmansiin maihin, ja toivon, että ne seitsemän unionin valtiota, jotka eivät ole vielä ratifioineet peruskirjaa, ratifioivat sen vuoden loppuun mennessä.
Arvoisa puhemies, sekaannusta syntyy tosiaankin, kun parlamentin hallintokaan ei pysty erottamaan toisistaan kahta samannimistä henkilöä.
Myös postin kulussa ilmenee toisinaan sekaannuksia.
Yhdistyneet kansakunnat on herättänyt uudelleen henkiin ajatuksen kansainvälisen rikostuomioistuimen perustamisesta toisen maailmansodan järkyttävien tapahtumien jälkeen.
Toinen syy ovat kansainvälisen oikeuden loukkaukset Jugoslaviassa ja Ruandan joukkomurha.
Muutamat kysyvät, miten kansainvälisen rikostuomioistuimen toimivalta eroaa jo olemassa olevien tuomioistuinten toimivallasta?
Luxemburgissa sijaitseva Euroopan yhteisöjen tuomioistuin päättää Euroopan unionin lakien soveltamisesta ja tulkinnasta.
Haagin kansainvälinen tuomioistuin päättää valtioiden välisistä kiistoista.
Strasbourgissa toimiva kansainvälinen ihmisoikeustuomioistuin päättää tapauksista, joissa valtiot ovat loukanneet ihmisoikeussopimuksen mukaisia oikeuksia.
Nyt perustettava kansainvälinen rikostuomioistuin käsittelisi neljää erityisen vakavaa rikosta eli kansanmurhia, ihmisyyttä vastaan tehtyjä rikoksia, sotarikoksia ja aggressiota.
Tähän asti Yhdistyneet kansakunnat on perustanut erityistuomioistuimia, esimerkiksi väliaikaisen rikostuomioistuimen Jugoslaviassa ja Ruandassa tehtyjä rikoksia varten.
Tulevaisuudessa kansainvälinen rikostuomioistuin viestii selvästi, että kaikista tällaisista rikoksista syytetään ja rangaistaan.
Sotarikolliset eivät voi enää piiloutua itsemääräämisoikeuden taakse.
Uusi tuomioistuin on tärkeä saavutus yhteisölle, jotta se voi poistaa aukot rikoksista syyttämisessä.
Haluaisin siksi kehottaa kaikkia jäsenvaltioita ratifioimaan peruskirjan pikaisesti, ja suosittelen, että päätöslauselma hyväksytään.
Arvoisa puhemies, sopivaan hetkeen osuu tämä päätöslauselmaesitys pysyvän kansainvälisen rikostuomioistuimen perustamista koskevan Rooman sopimuksen ratifioinnista.
Juuri eilen keskustelimme parlamentissa painopistealueistamme Genevessä pidettävää Yhdistyneiden Kansakuntien ihmisoikeustoimikunnan kokousta varten.
Ruotsin pääministeri toisti jälleen kerran, miten tärkeää on käsitellä ihmisoikeuksia Ruotsin puheenjohtajuuskauden aikana.
Tämän iltapäivän keskustelu on taas uusi selkeä muistutus maailmassa esiintyvistä epäoikeudenmukaisuuksista.
Tämän seurauksena ja toivon, että parlamentti on asiasta samaa mikäli olemme vakavissamme miesten, naisten ja lasten ihmisoikeuksista, meillä pitää olla pysyvä kansainvälinen rikostuomioistuin, jossa asetetaan syytteeseen ne, jotka suorittavat rikoksia ihmiskuntaa vastaan tai syyllistyvät niihin.
Tarvitsemme rikostuomioistuimen, jolla on kansainvälinen tuomiovalta ja joka voi riippumattomasti tutkia tällaisista julmuuksista vastuussa olevia henkilöitä.
Ainoastaan, mikäli olemme täysin päättäväisiä siinä, että panemme täytäntöön Rooman sopimuksen, meidän on mahdollista tuoda näihin rikoksiin syyllistyneet oikeuden eteen ja myötävaikuttaa tämän kaltaisten rikosten ehkäisemiseen tulevaisuudessa.
Kuten olemme kuulleet, 139 hallitusta on allekirjoittanut Rooman sopimuksen, mutta valitettavasti vain 27 on ratifioinut sen.
Perussäännön voimaantulo ja tuomioistuimen perustaminen edellyttävät sitä, että vähintään 60 maata ratifioi perussäännön.
Tästä syystä uskon, että jäsenvaltioiden on välttämätöntä toimia esimerkkinä.
Tähän mennessä Italia, Ranska, Belgia, Luxemburg, Espanja, Saksa, Itävalta ja Suomi ovat selvästi ja kunnioitettavasti ratifioineet sopimuksen.
Unionin jäljellä olevien jäsenvaltioiden on nyt aika seurata esimerkkiä.
Kyynisyys on helppo vaihtoehto, enkä minä myönny siihen.
Mielestäni meidän pitäisi suhtautua myönteisesti siihen, että Yhdysvallat allekirjoitti sopimuksen 31. joulukuuta, ja meidän olisi niin ikään syytä olla iloisia siitä, että Jugoslavian liittotasavalta allekirjoitti sopimuksen 19. joulukuuta 2000.
Meidän pitää vedota näiden maiden parlamentteihin, jotta ne ratifioisivat sopimuksen.
Samaan aikaan meidän pitää silti kehottaa kaikkia maita jatkamaan Ruandan ja entisen Jugoslavian sotarikostuomioistuinten työn tukemista.
Historia opettaa meille, että meidän ei pidä koskaan unohtaa.
Siksi katsomme taaksepäin läpi viime vuosituhannen.
Katsokaa nyt koko maailmaa sellaisena kuin se on, ja muistakaa, että vapauden hintana on joutua olemaan alinomaa valppaana.
Tulevat sukupolvet eivät koskaan anna meille anteeksi, jos unohdamme ne, jotka ovat kärsineet näistä kauhistuttavista julmuuksista, ja ne, jotka kärsivät edelleen tälläkin hetkellä.
Sanat eivät riitä.
Nyt on aika ryhtyä toimeen.
Allekirjoittakaa Rooman sopimus kansainvälisen rikostuomioistuimen perustamisesta ja antakaa siten merkki sitoumuksestamme ja kehotuksestamme koko maailmalle.
Yhtenä päätöslauselmaesityksen laatijana kehotan parlamenttia tukemaan tätä esitystä.
Arvoisa puhemies, kun tarkastellaan peruskirjan jo ratifioineiden EU-maiden luetteloa, voidaan todeta, että viisi kuudesta perustajavaltiosta on ratifioinut peruskirjan.
Luettelosta puuttuu vain Alankomaat, joka on kuitenkin ponnistellut aivan erityisesti tämän tuomioistuimen ja sen toimipaikan puolesta.
On siis kysyttävä, mistä tämä johtuu.
Muista yhdeksästä Euroopan unionin jäsenvaltiosta vain kolme on jo ratifioinut peruskirjan, myös monien niin arvostelema Itävalta.
Haluaisin myös vedota muihin Euroopan unionin valtioihin, jotta nämä käynnistäisivät ratifiointimenettelyn mahdollisimman nopeasti.
Me tarvitsemme tätä rikostuomioistuinta, jotta ihmisyyttä vastaan tehtyjä kansainvälisiä rikoksia varten, jotka eivät valitettavasti ole vähentyneet vaan pikemminkin lisääntyneet, otetaan lopultakin käyttöön puolueeton maailmanlaajuinen arviointiperusta.
Puhuimme edellä Kambod&#x017E;asta.
Puhumme nyt entisestä Jugoslaviasta.
Alueelle perustetut erityistuomioistuimet ovat varmastikin oikeutettuja.
Meidän on kuitenkin tiedettävä, että näiden maiden nationalistiset voimat kutsuvat niitä toisinaan pilkallisesti voittajien oikeudeksi.
Jotta näin ei enää tapahdu, on äärettömän tärkeää, että maailmassa on pian yhteinen rikostuomioistuin, jotta meidän ei enää tarvitse toimia erityistuomioistuinten rajoissa.
Entisessä Jugoslaviassa tehdyistä rikoksista syyttävä Haagin tuomioistuin on hyvin ansioitunut.
Se tarvitsee meidän tukeamme.
Olette kuitenkin nähneet, miten presidentti Kostunica, joka vasta hiljattain piti juhlallisia puheita parlamentissa, kieltäytyi kaksi päivää sitten ottamasta vastaan Del Pontea, koska hänen mielestään Del Ponte ei ole protokollan mukaan tasavertainen.
Sehän on häpeällistä!
Tämä osoittaa meille, miten tärkeää on lujittaa kansainvälisessä oikeudessa karkotusta, joukkomurhia ja aggressiota koskevia oikeusnormeja, mutta sen lisäksi myös ottaa käyttöön vastaavat seuraamusvälineet.
Se on tämän rikostuomioistuimen ensisijainen tarkoitus.
Olemme tehneet intensiivisesti töitä sen puolesta, ja sen on korkea aika aloittaa työt.
. (EN) Vaikka kansainvälisen rikostuomioistuimen perustaminen ei kuulu komission toimivaltaan, se toivoo, että tarvittavat 60 ratifiointia saadaan aikaan pian, jotta tuomioistuin pääsee aloittamaan toimintansa.
31. joulukuuta lähtien peruskirjan on allekirjoittanut 139 maata, ja 27 maata on ratifioinut sen.
Komissio panee tyytyväisenä merkille, että Yhdysvallat allekirjoitti Rooman peruskirjan 31. joulukuuta, ja Jugoslavian liittovaltio teki samoin hieman aikaisemmin, 19. joulukuuta.
Suhteissaan kolmansiin maihin komissio aikoo yrittää tehdä kaikkensa muistuttaakseen siitä, että peruskirja pitää allekirjoittaa ja ratifioida mahdollisimman pikaisesti.
Sillä välin komissio jatkaa määrärahojen myöntämistä aloitteille, joilla tuetaan kansainvälistä rikostuomioistuinta.
Tähän mennessä määrärahoja on myönnetty noin 4,8 miljoonaa, ja niillä tuetaan kansainvälistä rikostuomioistuinta koskevien tiedotuskampanjoiden hyväksi työskentelevien kansalaisjärjestöjen tai laitosten toimintaa.
Komissio aikoo tänä vuonna tarjota lisää tukea tällaiselle toiminnalle.
Haluamme edistää tätä ja hyödyntää yhteistyötämme kansalaisjärjestöjen kanssa pitääksemme vauhtia yllä, jotta tuomioistuin toteutuisi.
Monet kiitokset, arvoisa komission jäsen!
Keskustelu on päättynyt.
Äänestys toimitetaan noin klo 18.30.
Maanjäristys El Salvadorissa
Esityslistalla on seuraavana yhteiskeskustelu seuraavista päätöslauselmaesityksistä:
B5-0068/2001 Nogueira Román ja muut Verts/ALE-ryhmän puolesta El Salvadorin maanjäristyksestä;
B5-0074/2001 Galeote Quecedo ja muut PPE-DE-ryhmän puolesta El Salvadorista;
B5-0079/2001 Seguro ja muut PSE-ryhmän puolesta El Salvadorin maanjäristyksestä;
B5-0079/2001 Wurtz GUE/NGL-ryhmän puolesta El Salvadorin maanjäristyksestä. .
Arvoisa puhemies, El Salvadoria on taas kohdannut katastrofi - vain kaksi vuotta sen jälkeen kun siellä tuhojaan teki Mitch, kamala pyörremyrsky, jonka aiheuttamista tuhoista ei ole vieläkään täysin selvitty. Ja sen aiheuttamien tuhojen korjaamiseen lupaamiaan rahoja Euroopan unioni ei muuten käsittääkseni vieläkään ole toimittanut.
Olen tyytyväinen yhdessä laatimaamme päätöslauselmaesitykseen, mutta se on minusta minimaalinen, kun otetaan huomioon kaikki El Salvadoria kohdanneet katastrofit ja lisäksi tämä viimeisin maanjäristys.
Oikeastaan se on minusta melko heikko päätöslauselmaesitys, sillä solidaarisuus, joka meidän kaikkien ajatuksissa vallitsee ja joka on tämän päätöslauselmaesityksen taustalla, on kenties ilmaistu kauniisti, mutta meidän on konkretisoitava solidaarisuutemme ja siksi meidän ryhmämme on tehnyt muutamia tarkistuksia korostaaksemme ja vahvistaaksemme sitä.
Jotta muun muassa olemassa olevat suunnitelmat tilanteen parantamiseksi, ja etenkin uudelleenrakennusohjelmat, voitaisiin toteuttaa käytännössä, meidän on myös maksettava raha, jonka Eurooppa on tarkoitukseen varannut.
Meidän mielestämme koko maailman, ja meidän muun maailman mukana, on osoitettava myötätuntomme ja solidaarisuutemme, kun tuhannet ihmiset ovat joutuneet tämän maanjäristyksen uhreiksi.
Maanjäristys koskettaa köyhää maata tietysti sitä pahemmin, mitä heikompi ja joustamattomampi maa on.
El Salvador on kokenut sodan, El Salvadoria ovat kohdanneet luonnonkatastrofit, ja nyt vielä tämä kaiken muun lisäksi.
Toimiakseen ekologisesti ja myös ekologisesti turvallisissa oloissa on maan hallituksen siirrettävä sivuun poliittiset preferenssinsä avun politisoinnin tiettyjä muotoja kohtaan, ja toisaalta meidän on suoritettava velvollisuutemme.
Arvoisa puhemies, haluaisin kertoa, että kaikki ryhmät ovat olleet samaa mieltä päätöslauselman viimeisestä kohdasta, jossa puhutaan El Salvadorin apua tarvitsevalle kansalle myönnettävän taloudellisen avun tehokkuudesta.
Olen juuri keskustellut Nicaraguan humanitaarisesta avusta vastaavan toimiston edustajien kanssa ja haluaisin kertoa parlamentille ja arvoisalle komission jäsenelle, että kaikki ne, jotka antavat nyt epäitsekkäästi kiireellistä apua ja toimivat luultavasti myöhemmin yhteistyötehtävissä, ovat espanjalaisten ja kansainvälisten tiedotusvälineiden tavoin huolissaan siitä, ettemme me ole toimittaneet edes hirmumyrsky Mitchin jälkeen lupaamaamme taloudellista apua, kun olemme joutuneet todistamaan seuraavaa murheellista tapahtumaa.
Arvoisat komission jäsenet, nähtäväksi jää, ehdimmekö tällä kertaa ajoissa.
En sano näin ainoastaan siksi, että olen suhteista Keski-Amerikkaan ja Meksikoon vastaavan valtuuskunnan jäsen, vaan myös, koska olen talousarvion valvontavaliokunnassa Euroopan kansanpuolueen koordinoija ja äänenkäyttäjä.
Rahankäyttö liian myöhäisessä vaiheessa merkitsisi sen hukkaanheittämistä.
Rahaa on käytettävä ajoissa, ja virkamiesten on otettava vastuu siitä ei ainoastaan El Salvadorissa, vaan myös Brysselissä.
Komission jäsen Kinnockin aikaansaamasta uudistuksesta on oltava jotakin hyötyä.
Saamme nähdä, onko apu maanjäristyksen seurausten lieventämiseksi tällä kertaa jäänyt saapumatta silloin, kun veljeskansamme joutuu pahaksi onnekseen jälleen uuden vitsauksen kohteeksi.
Tehokkuus merkitsee ajoissa toimimista, apua on annettava silloin, kun on sen aika.
Jos näin ei tehdä, niin monet ihmiset taistelevat noissa maissa saamatta minkäänlaisia korvauksia, niin monet odottavat turhaan, syntyy niin paljon turhia hallintokuluja, ja minkä tähden?
Jos emme osaa toimia toisin, toimittakaamme avustus jäsenvaltioiden kautta.
Me annamme jo rahaa Yhdistyneiden kansakuntien eli YK:n pakolaisasiain päävaltuutetun viraston kautta, jonka päärahoittajia olemme, mutta ainoastaan Yhdistyneistä kansakunnista puhutaan.
No, vaikka se olisikin väärin, antakaamme apua Espanjan tai Itävallan kautta, tai vaikka molempien, mutta kiireellinen apu ja ennen kaikkea yhteistyöapu saapukoon perille.
Älkäämme käyttäytykö enää naurettavasti.
Arvoisa puhemies, arvoisa komission jäsen, El Salvadorista tietoomme saamat luvut ja kuvat ovat kauhistuttavia, olipa kyse sitten sadoista kuolleista, tuhansista loukkaantuneista kuin sadoista kadonneista ja noin 26 000 kodittomaksi jääneestä henkilöstä.
Jälkijäristykset eivät laannu El Salvadorissa sen enempää kuin Nicaraguassakaan.
Tämä Keski-Amerikan tilanne ei ole uusi.
Kuten jäsen Maes ja jäsen Poméz Ruiz jo sanoivat, myös hirmumyrsky Mitchin seuraukset tuolla seudulla olivat järkyttäviä niin henkilötasolla kuin aineellisestikin.
Keski-Amerikka on yksi maailman köyhimpiä alueita.
Noin 40 prosenttia väestöstä elää köyhyysrajan alapuolella ja siksi Euroopalla on aivan erityisen suuri vastuu tuosta maailmankolkasta, ei ainoastaan siksi, että se on kärsinyt vakavista selkkauksista ja yhä tuntuvasta jännityksestä erityisesti rajaseuduilla, vaan myös, koska sen demokratian vakiintumista on tarpeen tukea.
Nykypäivänä kaikki elimet valitaan onneksi demokraattisesti, mutta noissa Keski-Amerikan valtioissa on olemassa varsin epädemokraattisia tapoja.
Tämän lisäksi maanosan ulkomaanvelka on suuri. Kuitenkin tehtyyn aloitteeseen kuuluu vain kaksi maata.
Siksi vaikutelma, jonka olemme saaneet keskusteltuamme Keski-Amerikan tärkeimpien viranomaisten kanssa vielä tiistaina saimme vastaanottaa Hondurasin tasavallan presidentin vieraaksemme on, että kansa kärsii, ja kun se näkee tunnelin päässä vähän valoa, joka auttaa sitä jaksamaan taistelussa ongelmia vastaan, se joutuu näiden luonnonmullistusten aiheuttamiin järkyttäviin tilanteisiin.
Eurooppa toimitti nopeasti kiireellistä apua niin marraskuussa 1998 kuin nytkin.
Ongelmana on kuitenkin, kuten kaksi kollegaani jo onnistuneesti selitti, rakenteellisempi apu.
Komission on välttämättä pantava täytäntöön Keski-Amerikan jälleenrakennusohjelma.
Arvoisa komission jäsen Poul Nielson, me ehdotamme, että tämä ohjelma määriteltäisiin nopeasti uudelleen siten, että se saisi enemmän henkilöresursseja ja taloudellisia voimavaroja, jotta se täyttäisi myös tavoitteen El Salvadorin auttamisesta.
Tämän vuoden maaliskuun 26. päivä Guatemalassa järjestetään uusi San Josén ryhmän ja Euroopan unionin välinen kokous.
Olisi hyvä tapa päättää tämä kokous San Josén ryhmän kanssa panemalla täytäntöön Keski-Amerikan jälleenrakennusohjelma siten, että siihen sisältyisi uutena osa-alueena El Salvadorin uhrien auttaminen.
Arvoisa puhemies, ryhmäni, GUE/NGL-ryhmä, ilmaisee myös solidaarisuutensa uhrien perheille ja yhtyy El Salvadorin ja Keski-Amerikan väestön tuskaan tämän suuren tragedian edessä.
Juuri minun osakseni tuli kunnia ja miellyttävä velvollisuus esitellä tässä edustajakokouksessa ulkoasiainvaliokunnan mietintö, joka koski hirmumyrsky Mitchin takia Keski-Amerikalle annettavaa jälleenrakennusapua ja joka hyväksyttiin yksimielisesti.
Totuus on, että olen turhautunut, koska toiveistamme ja ponnisteluistamme ei seurannut, että ohjelman täytäntöönpanosta vastaavat henkilöt olisivat toimineet tehokkaasti.
Jo tuolloin osoitin, että hirmumyrskyn jälkeen komissio toimi ripeästi ensimmäisen avun antamisen osalta.
Niin on tapahtunut myös nyt, mutta meidän on pidettävä lujasti kiinni avun jatkumisesta, meidän on oltava tehokkaampia.
Maanjäristys oli laajuudeltaan huomattava.
Tämä alue oli alkanut toipua, ja siksi on välttämätöntä ponnistella suunnattomasti, jotta taloudelliset, yhteiskunnalliset ja demokraattiset turvallisuusvaatimukset täytettäisiin.
Työ, joka Euroopan unionin pitää tehdä tuossa paikassa on vaivalloista, ja käsiteltävien ongelmien joukossa yksi, jonka haluaisin tuoda esille: toimitettujen avustuksien kavallukset.
Euroopan unionin, tarkemmin sanoen komission, pitäisi välttää tällaisia tilanteita ja taata, että yhdistykset, kansalaisjärjestöt ja liitot osallistuisivat aktiivisesti näiden avustuksien täytäntöönpanemiseen, jotta Euroopan unionin ponnistelut olisivat tehokkaita ja oikeudenmukaisia.
Arvoisa puhemies, PPE-DE-ryhmä on ymmällään ja järkyttynyt kuultuaan El Salvadorin vakavasta maanjäristyksestä.
Otamme syvästi osaa lukuisten uhrien ja loukkaantuneiden ja perheensä ja omaisuutensa kadottaneiden suruun.
PPE-DE-ryhmä kannattaa useiden Euroopan parlamentin ryhmien esittämää päätöslauselmaa.
On hieno asia, että yhteisö on reagoinut niin nopeasti tähän luonnonkatastrofiin lähettämällä alueelle asiantuntijoita ja rahaa.
Tämä on hyvä esimerkki vakuuttavasta solidaarisuudesta.
Hyvin ajankohtaisen syyn vuoksi saanen vielä lisätä, että ollessani "vuoden 1968 aikalaisten" innokas kannattaja ja liittoarmeijan reserviupseeri en heitellyt kiviä muiden nuorten miesten tapaan 70-luvulla, vaan etsin tuolloin omin käsin Italian maanjäristysalueella kuolleita ja loukkaantuneita, ja pystyimme tuolloin pelastamaan lukuisia maanjäristyksessä hautautuneita.
Se oli minulle suuri ilo.
Italiassa 70-luvulla tapahtuneen maanjäristyksen kauhukuvat ovat edelleenkin silmissäni, ja voin kuvitella, mikä kurjuus El Salvadorissa vallitsee.
On suurenmoista, että Eurooppa antaa alueelle niin nopeasti apua.
Toivottavasti El Salvadorille annettava apu ei saavu liian myöhään tai joudu vääriin käsiin.
Arvoisa puhemies, minun on sanottava, että olen kovin hämmästynyt siitä, miten joku keksii tuoda esille El Salvadorin maanjäristystä koskevan keskustelun yhteydessä taustansa liittovaltion reserviupseerina ja "vuoden 1968 aikalaisten" innokkaana kannattajana ja puhua samassa yhteydessä "vuoden 1968 aikalaisten" kiviä heitelleistä jäsenistä.
En tiedä, mitä tekemistä niillä on keskenään, paitsi ehkä se, että jäsen Knollen on kerrottava meille hieman elämäkerrastaan, mutta sehän voi olla hyvinkin kiinnostavaa.
Kollegoiden kuvausten perusteella El Salvadorin tilanne on dramaattinen, ja olemme kuulleet useilta puhujilta siitä todellisia viitteitä. Täällä on kysytty, kuinka tehokas ja nopea meidän apumme on, ja näyttää siltä, että tämän luonnonkatastrofin yhteydessä se on todellakin saapunut nopeasti perille, tarkoitan ensiapu.
Meitä huolestuttaa kuitenkin tieto siitä, että näin ei ole aina ollut, ja se on myös leimannut päätöslauselmaa ja sen sanamuotoa koskevaa keskustelua ryhmässämme.
Vetoamme komissioon, jotta Euroopan unionin antama apu - get it (Global E-commerce Tax based on Information Technology), taitotieto, laitteet, avustajat - ei saavu paikan päälle vasta, kun ihmiset ovat jo pääosin auttaneet itseään, tai kun seuraava luonnonkatastrofi uhkaa, sillä jos ensin asetamme varoja käyttöön ja lupaamme apua, mutta byrokraattisten esteiden vuoksi apu ei tulekaan perille tai se tulee perille liian myöhään, se vaarantaa Euroopan unionin uskottavuuden sekä sisäisesti että sen suhteissaan kumppaneihin.
Toisaalta kyse on siis välittömästä avusta kaikkein köyhimmille, jotka tarvitsevat solidaarisuuttamme, toisaalta meidän on pidettävä mielessämme, että apumme on turha, jos se jumiutuu byrokratian viidakkoon.
Siksi olemme iloisia siitä, että ryhmät laativat yhteisesti tämän päätöslauselman.
Toivon, arvoisa komission jäsen Nielson, että komissio toimii yhtä nopeasti kuin parlamentti tässä päätöslauselmassa.
Jäsen Knollelle en toivo kiviä heittelevää ulkoministeriä.
. (EN) Arvoisa puhemies, haluaisin vastata jäsen Segurolle, joka puhui Hondurasin tilanteesta.
Haluan tehdä selväksi, että osana viimevuotista parlamentin tukemaa päätöstämme korottaa osuuttamme koko HIPC (voimakkaasti velkaantunut köyhä maa) -aloitteessa yhdellä miljardilla eurolla, päätimme käyttää varat maailmanlaajuisesti, eikä pelkästään AKT-maissa.
Syy tähän oli se, että pyörremyrsky Mitchin seurauksena Honduras otettiin mukaan HIPC-aloitteeseen.
Meidän piti löytää budjettikohta Euroopan kehitysrahaston ulkopuolelta, jotta Euroopan unioni voisi olla puolueeton ja tukea Hondurasia.
Honduras saa meiltä tästä syystä 15 miljoonaa euroa velkojen keventämiseksi.
Tämä on tietenkin lisänä sille, mitä Honduras saa pyörremyrsky Mitchiin liittyvän keskipitkän ja pitkän aikavälin kunnostus- ja jälleenrakennuksen jatkoapuna, joka on osa alueellista ohjelmaa.
Monet jäsenvaltiot ovat ilmaisseet huolensa pyörremyrsky Mitchin jälkitoimiin liittyvän pitemmän aikavälin jälleenrakennusosuuden hitaasta toimituksesta.
Minun on pakko yhtyä kritiikkiin.
Olen itse määritellyt tämän todelliseksi skandaaliksi.
Komission yksiköiltä kului miltei puolitoista vuotta löytää kuusiseitsemän ihmistä, jotka oli määrä lähettää Managuaan perustamaan yksikkö, jonka tehtävänä oli pitää huoli 250 miljoonan suuruisen alueellisen jälleenrakennusohjelman täytäntöönpanosta.
Tämä on surkeaa!
Kyse ei ole pelkästään byrokratiasta, vaan täysin toimintakyvyttömästä järjestelystä sellaisten osapuolten välillä, jotka eivät puhu toisilleen.
Juuri tästä syystä olen edelleen halukas käyttämään enemmän räjähteitä sellaisten rakenteiden räjäyttämiseksi, jotka estävät hyviä suorituksia komissiossa.
Tilanne tämän ohjelman täytäntöönpanossa on nyt se, että nämä ihmiset ovat tehneet työtä Managuassa alkusyksystä lähtien.
Olemme erityisesti varanneet 80 miljoonaa euroa 250 miljoonasta eurosta ohjelman täytäntöönpanoon ja aloittaneet sen jälleenrakennusohjelman kattamissa lukuisissa valtioissa.
Eli 80 miljoonaa euroa 250 miljoonasta on nyt otettu käyttöön.
Vihdoinkin asiat alkavat todella luistaa.
Haluan silti tehdä hyvin selkeän eron jonka kehotan kaikkia tässä keskustelussa puhuneita panemaan merkille lyhyelle aikavälille tarkoitetun välittömän humanitaarisen katastrofiavun ja pitkän aikavälin jälleenrakennustyön välillä.
Nämä ovat kaksi täysin erillistä tointa, ja tämä täytyy pitää mielessä.
Mikään ei ole edennyt hitaasti pyörremyrsky Mitchin jälkitoimissa, paitsi seitsemän ihmisen löytäminen Managuaan lähetettäväksi, kuten täällä mainitsin.
Mutta se oli jo tarpeeksi huono asia.
Haluaisin nyt ottaa erityisesti esiin El Salvadorin kammottavan tilanteen.
Komissio tietenkin yhtyy täysin siihen tyrmistykseen ja solidaarisuuteen, jota parlamentti ilmaisi päätöslauselmassaan hirvittävästä maanjäristyksestä, joka koetteli useita maita Keski-Amerikassa, erityisesti El Salvadoria.
Komissio puheenjohtaja Prodi, komission jäsen Patten ja minä itse ilmaisi välittömästi surunvalittelunsa uhrien perheille ja viranomaisille ja antoi ilmoituksen yhteisön nopeasta ja tehokkaasta toiminnasta katastrofissa.
Kuten ennenkin, kun komissio avusti El Salvadoria vuonna 1986 tapahtuneen maanjäristyksen jälkeen rakentamalla uuden sairaalan ja tarjoamalla tuntuvaa humanitaarista ja jälleenrakennusapua pyörremyrsky Mitchin koettelemille maille, se on nytkin valmis auttamaan Keski-Amerikkaa ja El Salvadoria selviytymään tämänhetkisistä vaikeista haasteista.
Heti, kun maanjäristys tapahtui, Euroopan yhteisön humanitaarisen avun toimisto ECHO lähetti kenttäasiantuntijan Hondurasiin suoraan tapahtumapaikalle, ja hän oli paikalla sunnuntaihin mennessä.
ECHO kokosi viime maanantaina myös valtuuskunnan, joka lähetettiin tekemään alustavan arvioinnin tarpeista, jotka koskevat muita lahjoittajia ja paikallisia viranomaisia.
Valtuuskunta lähti eilen.
Maanantaina minä päätin, että ensimmäinen rahallinen avustus olisi suuruudeltaan 2 miljoonaa euroa.
Tämä kattaisi toimet, joiden tiesimme olevan joka tapauksessa välttämättömiä.
Ilman minkäänlaista koordinointia tai lisätutkimusta oli selvää, että tarvittaisiin juomavettä, puhtaanapitoa, turvapaikkoja, ruoka-apua ja lääkintätarvikkeita.
Meille oli myös välittömästi selvää, miltä järjestöiltä voimme komission nimissä pyytää apua, nimittäin muutamalta eurooppalaiselta kansalaisjärjestöltä ja Punaiselta Ristiltä.
Aiomme täydentää näitä ensimmäisiä päätöksiä muilla sitoumuksilla, mikä riippuu saamastamme palautteesta siitä, mitä teemme muihin lahjoittajiin verrattuna ja niin edelleen.
Saanen lisätä tähän, että tämä hirvittävä katastrofi osoittaa jälkeen kerran, että köyhyys sinänsä on vaarallista.
Monet ihmiset ajattelevat, että maanjäristykset ja tämänkaltaiset katastrofit aiheuttavat paljon enemmän vahinkoa meidän pitkälle kehittyneissä yhteiskunnissamme, koska meillä on niin monia mutkikkaita infrastruktuureja, ja kuitenkin välitön seuraus El Salvadorissa oli se, että 50 prosenttia koko maan vedenjakelusta pantiin poikki putkistoihin, sähköön jne. aiheutuneiden vahinkojen vuoksi.
Eli toissijainen vaikutus on suuri usein siksi, että järjestelmät ovat herkkiä, eivätkä ne toimi kovin hyvin.
Esimerkiksi Mosambikissa sattunut tulva aiheutti paljon suurempaa vahinkoa padoille, teille, silloille ja muille kuin olisi aiheutunut, mikäli maalla olisi ollut normaalit, hyvin ylläpidetyt, vahvat ja kalliimmat infrastruktuurit.
Eli köyhyys on vaarallista, ja mielestäni tämä on syytä pitää mielessä.
Tästä syystä painotamme enemmän onnettomuuksiin liittyviä valmiustoimia osana antamaamme humanitaarista apua.
Tarkastelemme myös mahdollisimman suotuisasti pyyntöjä suunnata käytettävissä olevat varat uudelleen komission tukemiin hankkeisiin onnettomuuksien koettelemille alueille ja vyöhykkeille, joihin kuuluvat ne, jotka on määritelty Mitchin jälkeisen jälleenrakennusohjelman kehyksessä.
Näkemykseni mukaan tarvitsemme tähän lisää voimavaroja.
Ei ole hyväksyttävää kääntää toisaalle rahoja, jotka on tarkoitettu pyörremyrsky Mitchin jälkeiseen jälleenrakennusohjelmaan, jossa on ollut jo riittämiin ongelmia byrokraattisten vaikeuksien vuoksi, mutta on hyvä asia, että alueella on yksikkömme, joka koostuu ihmisistä, jotka on erityisesti palkattu tämänkaltaisiin jälleenrakennustoimiin.
Tämä on tietenkin hyvä asia, ja me palaamme varmasti El Salvadoria koskeviin pitkän aikavälin ongelmiin, kun olemme onnistuneet antamaan välitöntä humanitaarista apua.
Minä siis kiitän teidän hyvin voimakkaasta tuestanne.
Palaamme asiaan selvittääksemme, miten toimia näissä asioissa.
Monet kiitokset arvoisa komission jäsen.
Keskustelu on päättynyt.
Äänestys toimitetaan klo 17.30.
Osoitan sanani nyt myös toimistoissaan oleville kollegoille, joiden tulisi olla paikalla klo 17.30 eikä, kuten painetussa ohjelmassa lukee, klo 18.30, sen mukaan, miten me pääsemme aloittamaan äänestyksen.
Puhemies totesi jo aikaisemmin tänään iltapäivällä, että äänestys voidaan toimittaa klo 18.00 tai se voidaan toimittaa klo 17.50 tai jopa aiemmin jäsen Deprez'n pyyntöä koskevan äänestyksen päättymisen mukaan.
Pyydän näin ollen puhemieskonferenssin päätöksen mukaisesti, että pyydätte kollegoita saapumaan istuntosaliin äänestystä varten jo 17.30 ja huolehditte osaltanne siitä, että olemme kaikki paikalla klo 17.30.
(Istunto keskeytettiin klo 17.15 ja sitä jatkettiin klo 17.30.)
Pitkäaikaista oleskelua varten myönnetty viisumi
Esityslistalla on seuraavana Deprez'n kansalaisvapauksien ja -oikeuksien sekä oikeus- ja sisäasioiden valiokunnan mietintö Ranskan tasavallan aloitteesta neuvoston asetuksen antamiseksi vapaasta liikkuvuudesta pitkäaikaista oleskelua varten myönnetyn viisumin nojalla.
Anteeksi vain, arvoisa puhemies, mutta käsittääkseni teille on tehty virallinen pyyntö mietintöni käsittelyn lykkäämisestä.
En ole saanut virallista pyyntöä, sillä olen odottanut, että joku esittäisi sellaisen.
Siksi pidin paussin ennen keskustelun avaamista, mutta kukaan ei näköjään halunnut lähestyä puhemiestä.
Arvoisa puhemies, minun tietääkseni saitte juuri hetki sitten vihreiden ryhmän allekirjoittaman asiakirjan.
Oletan siis, että se on hallussanne.
Käsittääkseni asiakirja on myös pätevä.
Tämä todistaa, että puhemiehenne on täysin puolueeton.
Asiakirja ei tullut ihan minulle asti, mutta uskon kyllä teitä.
Tehän tiedätte, kuinka menetellään tilanteessa, jossa pyydetään mietinnön käsittelyn lykkäämistä: puhujat ilmaisevat puoltavan tai kielteisen kantansa lykkäämiseen, ja tarpeen tuleen puheenvuoron käyttää myös esittelijä.
Arvoisa puhemies, olin vielä hämmentynyt jäsen Knollen vuoksi, mutta en halua kertoa teille sitä, mitä hän halusi minulle nyt sanoa.
Ne, jotka olivat juuri istuntosalissa, tietävät, mitä minä tarkoitan.
Jos muistan oikein, jäsen Deprez halusi lykätä mietintöään.
En nyt tiedä, miksi sain puheenvuoron ennen häntä.
Hän on mietinnön esittelijä, mutta hän ei ole vielä perustellut, miksi hän pyytää lykkäämistä.
Siksi olisi oikeudenmukaista antaa hänelle ensin puheenvuoro.
Sen jälkeen voisin kertoa oman ja ryhmäni mielipiteen asiasta.
Pyydän nyt tavan mukaan, kuka haluaa käyttää puheenvuoron tukeakseen lykkäämispyyntöä?
Jäsen Schultz, kaikkein nopeimpana te nostitte kätenne ensimmäisenä.
Mutta annan tietenkin esittelijällemme mahdollisuuden puheenvuoroon.
Arvoisa puhemies, hyvät kollegat, arvoisa puhemies ilmoitti tämän aamun täysistunnossa Ferrin mietinnön käsittelyn lykkäämisestä seuraavalle istuntojaksolle.
Itse hyväksyin tuolloin, että mietintöni, jonka parissa olin uurastanut ja jonka kansalaisvapauksien ja -oikeuksien sekä oikeus- ja sisäasioiden valiokunta sitä paitsi hyväksyi yksimielisesti, käsittely siirrettäisiin tähän iltapäivään.
Sitten sain kuitenkin valitettavasti kuulla, että suurin osa niistä, jotka olivat ottaneet valiokunnassani osaa tuohon keskusteluun ja joiden toivoin puhuvan täysistunnossa, pyysivät anteeksi sitä, etteivät voikaan osallistua keskusteluun.
Tämä koski yli puolta puhujista, joiden puheenvuorot oli kirjattu esityslistaan ja joiden oli tarkoitus puhua asiasta, josta olemme täysin eri mieltä neuvoston kanssa, sillä minun ja neuvoston esittämät oikeusperustat ovat ristiriidassa keskenään. Tällä voi olla huomattavia seurauksia niille tuhansille ihmisille, jotka joka vuosi haluavat hyötyä vapaasta liikkuvuudesta Schengen-alueella.
Jouduin siis valitettavasti toteamaan, että keskustelusta olivat poissa kansalaisvapauksien ja -oikeuksien sekä oikeus- ja sisäasioiden valiokunnan puheenjohtaja Watson, PPE-ryhmän koordinaattori Pirker, puheenvuoron käyttäjäksi merkitty PSE-ryhmän koordinaattori Terrón i Cusi, anteeksipyynnön poissaolonsa johdosta esittänyt Hernández Mollar sekä kaksi muuta puhujaa.
Näin ollen olen sitä mieltä, että tällaisesta aiheesta, johon kaikkien poliittisten puolueiden on otettava selkeästi kantaa, koska kyse on parlamentin ja neuvoston välisestä huomattavasta erimielisyydestä, olisi tärkeää käydä perusteellista keskustelua ja saatava sille laaja tuki.
Siksi pyydän mietinnön lykkäämistä parlamentin seuraavaan istuntojaksoon.
Arvoisa puhemies, hyvät parlamentin jäsenet, kannatan periaatteessa kollega Deprez'n pyyntöä.
Kannatan sitä myös ryhmäni nimissä, koska mielestämme näin tärkeä aihe - jäsen Deprez esitteli sen jo - tarvitsee koko parlamentin huomion.
Hän on myös osoittanut vakuuttavasti, että valiokunnassa kantansa esittäneiden puhujien, tänä aamuna puheenvuoron halunneiden puhujien ja yhä läsnä olevien jäsenten välillä on huomattavia näkemyseroja.
Menettelyä, jota noudatettiin tänä aamuna jäsen Ferrin mietinnön yhteydessä, on noudatettava myös jäsen Deprez'n mietinnön yhteydessä tänään iltapäivällä.
Haluan kuitenkin luonnollisestikin esittää yhden rajoituksen: emme voi vaieta tässä keskustelussa siitä, että tämä tilanne johtuu muun muassa esityslistaa ja istuntokalenteria koskevasta ongelmasta.
Jos emme keksi parempaa ratkaisua ja tee torstaista ja perjantaista työpäivää, joudumme keskustelemaan tästä ongelmasta joka torstai-iltapäivä.
Mielestäni asia voidaan ratkaista siten, että luodaan yhdenmukainen ja looginen järjestelmä, joka mahdollistaan työskentelyn perjantai-iltapäivään asti.
Kollega Deprez'llä on käytännössä oikeus vaatia nykyistä runsaampaa läsnäoloa!
Arvoisa puhemies, olen tietenkin täysin samaa mieltä siitä, mitä jäsen Schulz sanoi, mutta haluaisin sanoa kerrankin täysin selvästi: jäseniä halutaan yllyttää suunnitelmallisesti häiritsemään perjantain jälkeen myös torstain työskentelyä.
Toisaalta siihen reagoidaan suunnittelemattomasti.
Maanantaina jäsen Seppänen totesi, että hänen mietintönsä on liian tärkeä, jotta sitä voitaisiin käsitellä torstai-iltana.
Parlamentti päätti kuitenkin demokraattisesti jäsen Seppäsen puheen jälkeen, että käsittelemme hänen mietintöään torstai-iltana.
Sen jälkeen puhemies ilmoitti keskiviikko-iltapäivänä, että ryhmien kanssa on sovittu, että jäsen Seppäsen mietintöä käsitellään torstaiaamuna.
Tänä aamuna meille esitettiin esityslista, josta kävi ilmi, että Ferrin ja Deprez'n mietintöjä käsitellään tänä iltana.
Kukaan ei vastustanut sitä tänä aamuna.
Tänään keskipäivällä jäsen Ferri huomasi, että hän joutuu poistumaan paikalta, ja pyysi, että hänen mietintöään lykätään.
Hänen pyyntönsä hyväksyttiin, ja jäsen Deprez oli tuolloin läsnä muttei vastustanut sitä.
Tänään iltapäivällä jäsen Deprez huomasi, että hänen puhujansa ovat hävinneet, ja hän haluaa nyt tänä iltana, että hänen mietintöään lykätään.
Minun on todellakin sanottava, että tämä alkaa muistuttaa pikku hiljaa nukketeatteria!
Haluaisin vastustaa hyvin selkeästi mietinnön lykkäämistä.
Jäsen Schulz, jäsen Boumediene-Thiery ja minä kuulumme kyseiseen valiokuntaan.
Voimme esittää kantamme tähän kysymykseen, ja meidän olisi järjestettävä keskustelu.
Toivon kuitenkin, että olemme tulevaisuudessa järjestelmällisempiä!
Arvoisa puhemies, puhuisin yli viisi minuuttia, koska puheenvuorosta luopuneet ryhmäni puhujat jättivät 15 ylimääräistä minuuttia.
Näin ollen voin puhua 20 minuuttia.
Arvoisa puhemies, puhuisin näin ollen oikein hitaasti, koska käsittääkseni teillä ei ole mitään perusteellista keskustelua tai kaikkien argumenttien perusteellista esittämistä vastaan.
Hyvä kollega, minun on noudatettava työjärjestystä.
Teille on merkitty viisi minuuttia puheaikaa, joten annan teille puheaikaa nuo viisi minuuttia.
Arvoisa puhemies, hyvät kollegat, mietintöni aiheena oleva Ranskan tasavallan aloite koskee kolmannen maiden kansalaisia, joilla on niin sanottu pitkäaikaista oleskelua varten myönnetty kansallinen viisumi, toisin sanoen kyse on viisumista, joka on voimassa alle kolme kuukautta ja jonka myöntää Schengen-alueeseen kuuluva jäsenvaltio.
Kyseiset kansalaiset odottavat oleskeluluvan myöntämistä heidät vastaanottaneessa jäsenvaltiossa.
Yhteisön nykyisen lainsäädännön eli etenkin Schengenin sopimuksen soveltamista koskevan yleissopimuksen 18 artiklan mukaan kolmannen maan kansalainen voi kulkea ainoastaan kerran muiden jäsenvaltioiden alueen kautta päästäkseen sen valtion alueelle, joka on myöntänyt hänelle viisumin pitkäaikaista oleskelua varten.
Sen jälkeen hän ei voi enää liikkua Schengen-alueella ennen kuin hän on saanut niin sanotun lopullisen oleskeluluvan.
Ongelma onkin kuitenkin juuri siinä, että lopullisen oleskeluluvan myöntäminen voi kestää useita viikkoja, joskus jopa kuukausia, mikä johtuu pääosin hallinnon hitaudesta, hallinnollisten palvelujen heikosta koordinoinnista joissakin jäsenvaltioissa sekä asianomaisten vaikeuksista omaksua tarkoin noudatettavia menettelyjä.
Näin ollen unionin alueella on vuosittain tuhansia ihmisiä, joilla on pitkäaikaista oleskelua varten myönnetty viisumi, jotka odottavat lopullista oleskelulupaa ja jotka ovat huonommassa asemassa kuin muut kolmansien maiden kansalaiset mitä tulee Schengen-alueella vapaasti liikkumiseen.
Tilanne on sitäkin paradoksaalisempi ja sanoisin jopa pöyristyttävämpi, kun otetaan huomioon, että pitkäaikaista oleskelua varten tarkoitetun kansallisen viisumin myöntämiselle on asetettu äärimmäisen tiukat ehdot kaikissa jäsenvaltioissa.
Jos ei oteta huomioon perheiden yhdistämistapauksia, hakijat käydään etukäteen perusteellisesti läpi.
Heidän on todistettava riittävä varallisuutensa ja tapauksesta riippuen toimitettava joko todistus siitä, että heidät on hyväksytty opiskelu- tai tutkimuslaitokseen, tai asianmukainen työtodistus.
Ranskan tasavallan ajama aloite on yksinkertainen ja esitetty selkeästi mietinnön perusteluosassa.
Tarkoituksena on mahdollistaa lopullista oleskelulupaansa odottavien pitkäaikaista oleskelua varten myönnetyn kansallisen viisumin haltijoiden vapaa liikkuminen Schengen-alueella.
Olemme yksimielisiä tästä tavoitteesta - tai ainakin toivon niin - edistää kyseisten kansalaisten vapaata liikkumista.
Ongelmana ei siis ole tuo tavoite vaan sen saavuttamiseksi valitut keinot sekä seuraukset, joita sillä voi olla harkintavaltaan, jota jäsenvaltiot voivat käyttää kansalaisten oikeuksia koskevissa kysymyksissä.
On itse asiassa aika yllättävää, että Ranskan tasavallan tekemän aloitteen oikeusperustaksi on valittu Euroopan yhteisön perustamissopimuksen 62 artiklan 2 kohta ja 63 artiklan 3 kohta, jotka molemmat koskevat viisumin myöntämistä koskevia menettelyjä ja edellytyksiä.
Jos todellisena tavoitteena on kuitenkin edistää kansalaisten vapaata liikkumista, oikeusperustana pitäisi olla tuon sopimuksen 62 artiklan 3 kohta, jossa määrätään, että neuvoston on toteutettava viiden vuoden kuluessa Amsterdamin sopimuksen voimaantulosta toimenpiteet niiden edellytysten vahvistamiseksi, joiden mukaisesti kolmansien maiden kansalaiset voivat vapaasti matkustaa jäsenvaltioiden alueella enintään kolmen kuukauden ajan.
Hyvät kollegat, oikeusperustan valinta ei ole koskaan ongelmatonta.
Tosiasiassa Ranskan aloitteeseen valittu oikeusperusta osoittaa, että aloitteen ensisijainen tavoite on yhdenmukaistaa pitkäaikaisten viisumien myöntämisedellytyksiä siten, että pitkäaikaisille viisumeille annettaisiin sama arvo kuin yhtenäiselle viisumille, joka kelpaa yhteen tai useampaan maahantuloon.
Tämä tarkoittaa sitä, että jos Ranskan tasavallan tekemä esitys hyväksytään sellaisenaan, kaikilla jäsenvaltioilla, jotka toteuttavat vahvistettua Schengen-yhteistyötä niin sanotussa ennakkokuulemismenettelyssä, on oikeus tulla informoiduiksi kaikista, jossakin toisessa Schengen-alueen maassa tehdyistä pitkäaikaisia viisumeja koskevista hakemuksista ja siten mahdollisuus estää sellaisten hakijoiden vapaan liikkumisen toteutuminen, joita kyseinen maa ei mahdollisesti ota vastaan.
Jos järjestelmä hyväksytään, se merkitsee käytännössä sitä, että jos esimerkiksi Espanja päättäisi myöntää pitkäaikaisen viisumin Algerian kansalaiselle ennakkoluulemismenettelyn kautta, Ranskan valtio voi vaatia säännöllistä tiedottamista asiasta, joten sillä olisi oikeus vastustaa viisumin myöntämistä kenenkään siitä tietämättä, sillä kukaan ei nykyään tiedä, mitkä maat soveltavat ennakkokuulemismenettelyä, ja neuvosto kieltäytyy kertomasta, mistä maista on kyse.
Näin ollen olen omalta osaltani halunnut muuttaa Ranskan tasavallan aloitetta, jotta se vastaisi sille asetettua, mietinnön perusteluosassa esiteltyä tavoitetta helpottaa oleskelulupaansa odottavien, pitkäaikaista oleskelua varten myönnetyn kansallisen viisumin haltijoiden vapaata liikkumista Schengen-alueella.
Kannatan myös aloitetta ottaa käyttöön pitkäaikainen yhtenäinen viisumi, kuten meillä on nyt olemassa vastaavanalainen yhtenäinen viisumi, joka kelpaa yhteen tai useampaan maahantuloon.
Toivon kuitenkin, ja mielestäni meidän kaikkien on toivottava, että tällaisesta aloitteesta, jonka tekijänä pitäisi olla komissio, tehtäisiin selkeä, johdonmukainen ja kokonaisvaltainen esitys, eikä sellaista, jonka soveltamisala on hajanainen ja jossa esitetty järjestelmä on epätasapainoinen, kuten nyt on tehty.
Siksi pyytäisin parlamenttia tukemaan tekemiäni tarkistuksia siten, että se antaisi yksimielisen tukensa kansalaisvapauksien ja -oikeuksien sekä oikeus- ja sisäasioiden valiokunnalle.
Arvoisa puhemies, olen kiitollinen tilaisuudesta saada puhua vetoomusvaliokunnan puolesta.
Tämä ei ole ainoa laillisesti maassa oleskeleviin kolmansien maiden kansalaisiin liittyvä kysymys, joka koskee ongelmaa asianmukaisesta oikeusperustasta.
Tarkoitan esimerkiksi sosiaaliturvajärjestelmän koordinointia koskevan 1408/71 asetuksen laajentamista.
Tampereen huippukokouksessa vuonna 1999 puhuttiin kolmansien maiden kansalaisille myönnettävistä samanlaisista oikeuksista kuin ne, jotka kuuluvat EU:n kansalaisille.
Tästä huolimatta joukossamme on niitä, jotka haluavat tarkastella kolmansien maiden kansalaisia lyhytaikaisina matkustajina pikemmin kuin ihmisinä, joilla on paljon annettavaa unionille.
Miksi hallituksemme muutoin innokkaasti kannustaisivat amerikkalaisia ja aasialaisia yrityksiä tekemään maissamme sijoituksia?
Uskomme, että tarvitsemme poliittista yhtenäisyyttä tätä aluetta koskevassa politiikan harjoittamisessa.
Tällaisen yhtenäisyyden puuttuminen on osittainen selitys oikeusperustasta käytyyn kiistaan.
Vetoomusvaliokunta tukee esittelijä Deprez'n näkökulmaa ja kiittää häntä hänen uutteruudestaan tässä asiassa.
Valiokuntamme näkemys oli se, että voisimme vähentää tulevaisuudessa tällaisia erimielisyyksiä, joita meillä on neuvoston kanssa, vähentämällä yksittäisiä kansallisia aloitteita tällä alalla ja tarkastelemalla sen sijasta komission ehdotuksia, jotka käyvät läpi alustavan tarkistusmenettelyn.
Tiedän, että kansalaisvapauksien ja -oikeuksien sekä oikeus- ja sisäasioiden valiokunta on jo nostanut asian esiin puheenjohtajavaltio Ruotsia varten, ja me toivomme tämän tuottavan tuloksia.
Todellisesta kysymyksestä haluan sanoa, että vaikka kaikki jäsenvaltiot eivät ole mukana Schengenin sopimuksessa, valiokuntamme katsoi tietenkin, että meidän pitäisi saattaa kolmansien maiden kansalaisten oikeudet sopusointuun jäsenmaiden kansalaisten oikeuksien kanssa.
Tämä on erityisen tärkeää silloin, kun kumppanit, muut kuin vanhemmat, kuten perusteluissani lukee, jostakin erikoisesta syystä ovat erilaisen oikeusperustan kohteina, ja olemme saaneet lukuisia vetoomuksia, jotka koskevat näitä asioita, jotka lisäsimme mielipiteisiimme.
Mielestämme oli niin ikään tärkeää tukea Deprez'n kantaa, koska ehdotuksen tarpeellisuus on itsessään pikemmin tulos byrokraattisesta viivytyksestä kuin päätöksenteosta.
Toivomme ja odotamme myös, että vetoomusvaliokunnalta pyydetään tulevaisuudessa mielipidettä näistä asioista automaattisesti hyvissä ajoin.
Arvoisa puhemies, haluaisin ensimmäiseksi onnitella jäsen Deprez'tä hänen erinomaisesta mietinnöstään, joka ansaitsee täyden kannatuksemme.
Mehän tarkastelimme tätä mietintöä hyvin intensiivisesti kansalaisvapauksien ja -oikeuksien sekä oikeus- ja sisäasioiden valiokunnassa.
Arvoisa kollega Deprez, en voisi toivoa sinulle parempaa ajankohtaa tämän mietinnön käsittelyyn, sillä tämä ajankohta on hyvin otollinen - ajankohta on aina otollinen, kun parlamentti kokoontuu - olisin vain toivonut sinulle parempia puhujia.
Tästä huolimatta olen sitä mieltä, että suunniteltujen puhujien tilalla esiintyvät puhujat pystyvät täysin antamaan oman panoksensa tähän aiheeseen.
Haluaisin sanoa täysin selvästi, että kollega Deprez'n toimet, jotka liittyvät sekä oikeusperustaan että neuvoston ja komission menettelyä koskevaan arvosteluun, ansaitsevat täyden tukemme.
Neuvosto ja komissio toimivat yhtä suunnittelemattomasti tässä tärkeässä kysymyksessä kuin me olimme juuri aikeissa toimia esityslistaa koskevassa kysymyksessä.
Turvapaikka- ja maahanmuuttokysymyksiin liittyvä politiikkamme on erittäin sekava, sillä neuvosto, komissio, ja yksittäiset jäsenvaltiot esittävät vuoronperään yksittäisiä aloitteita toinen toisensa jälkeen, eikä meillä ole mitään strategista lähestymistapaa.
Tämä käytännössä täysin järkevä ehdotus kärsii nimenomaan tästä ongelmasta.
Meillä ei ole strategista lähestymistapaa, jolla tehdään selvä ero turvapaikan ja maahanmuuton välillä, jolla määrätään molemmista asianmukaisesti ja jossa tarkastellaan rasitusten jakamista ja kaikkia siihen liittyviä ongelmia.
Näistä ongelmista määrätään sitten juonittelemalla byrokraattisesti takaoven kautta, mikä ei ole kuitenkaan todellista sääntelyä vaan näennäistä.
Jos tällä aloitteella todellakin helpotetaan jotenkin Euroopan unionissa pitkään oleskelevien ihmisten tilannetta, olen siihen tyytyväinen.
Syöpää ei voi kuitenkaan hoitaa aspiriinilla.
Emme voi jatkaa sitä käytäntöä, jota me olemme noudattaneet tällä tärkeällä alalla viime vuosien aikana ja jota me noudatamme valitettavasti edelleenkin.
Siksi olen sitä mieltä, että kollega Deprez'n kritiikki on enemmän kuin oikeutettua.
Kannatan käytännön helpotuksia, joista ihmiset hyötyvät!
Kannatan rasitusten järkevää jakamista niiltä osin, kuin rasituksia syntyy.
Kannatan luonnollisesti myös kolmansien maiden kansalaisten vapaata liikkuvuutta Euroopan unionissa.
Kehotamme kuitenkin neuvostoa ja komissiota siirtymään lopultakin hutiloimisesta suunnitelmalliseen strategiseen politiikkaan tällä alalla ja esittämään yhtenäisen suunnitelman, jotta voimme edistyä askeleittain.
Arvoisa puhemies, haluaisin ilmaista tyytyväisyyteni.
Kun keskustelimme tänään iltapäivällä, jolloin minun olisi pitänyt aloittaa puheenvuoroni sanomalla: "arvoisa puhemies, arvoisa tyhjä istuntosali", sillä läsnä oli yhteensä viisi kollegaa, jäsen Posselt totesi, että jos hänen ryhmästään ei ole läsnä muita puhujia, hän ottaa itselleen koko PPE-ryhmän puheajan.
Se olisi tarkoittanut, että meidän olisi pitänyt kuunnella jäsen Posseltia 15 minuutin ajan.
Kuvitelkaa sitä!
Olemme nyt välttyneet tältä kohtalolta, ja voimme keskittyä aiheeseen, josta kollega Deprez puhui.
Kollega Posselt, rasitusten jakamisella, josta te puhuitte ja joka on yksi lempiaiheistanne, ei ole mitään tekemistä tämänpäiväisen keskustelumme kanssa, vaikka minun onkin myönnettävä teille, että meidän on toki keskusteltava rasitusten jakamisesta.
Sallinette minun sanoa ensiksi neuvostolle, että kyse on Ranskan hallituksen aloitteesta, ja viime aikoina olemme saaneet todeta yhä uudelleen sisäasioiden valiokunnassa, miten yksittäiset jäsenvaltiot tehtyään ensin aloitteita erehtyvät kuitenkin toisinaan oikeusperustasta.
Rohkenen kerrankin yhtyä jäsen Posseltin esittämään ajatukseen.
Meiltä puuttuu strateginen suunnitelma, etenkin neuvostossa.
Siksi neuvoston olisi syytä turvautua komission jäsen Vitorinon strategiseen suunnitelmaan, joka on nimittäin jo olemassa, eikä sen tulisi ensisijassa estää ehdotuksia.
Kohdistan sanani periaatteessa jäsenvaltioille ja itse neuvostolle.
Toiseksi miksei meillä ole strategista suunnitelmaa?
Meiltä puuttuu strateginen suunnitelma eräästä yksinkertaisesta syystä.
Euroopan unionin politiikalle, etenkin yksittäisten jäsenvaltioiden hallitusten harjoittamalle vapaata liikkuvuutta koskevalle politiikalle, on tyypillistä se, että useimmat, joskaan eivät kaikki, jäsenvaltiot suhtautuvat siihen torjuvasti, sillä periaatteessa valtaosa Euroopan unionin jäsenvaltioiden hallituksista pitää lähtökohtanaan vapaan liikkuvuuden rajoittamista eikä vapaan liikkuvuuden sallimista, joka on muuten yksi neljästä perusvapaudesta, jotka on määritelty Euroopan yhteisöjen perustamissopimuksessa.
Strateginen suunnitelmamme on puutteellinen, koska me puhumme palvelujen, pääoman ja tavaroiden vapaasta liikkuvuudesta, ja ne voivat liikkua vapaasti Euroopassa nautakarjasta uraaniin.
Vain ihmisiin sovelletaan rajoituksia Euroopan unionissa.
Heihin sovelletaan näitä torjuntamekanismista johtuvia rajoituksia.
Kun jäsen Posselt puhuu vapaasta liikkuvuudesta, hän tarkoittaa yleensä eteläisen pallonpuoliskon ihmisiä tai turvapaikanhakijoita.
Minä puhun nyt esimerkiksi amerikkalaisesta professorista, joka saa professuurin saksalaisessa yliopistossa ja oleskeluluvan Saksan liittotasavallassa ja, kun hän pitää vierailuluennon Sorbonnen yliopistossa Pariisissa, hänen on anottava viisumia, jota hänen on mahdollisesti odotettava jonkin aikaa, koska ranskalaiset tai saksalaiset viranomaiset eivät edisty asiassa, sillä heiltä puuttuu jäsenvaltioiden hyvin erilaisia hallintomääräyksiä koskeva strateginen suunnitelma.
Puhun insinööristä, jonka eräs kolmannessa maassa toimiva yritys, jolla on useita eri toimipaikkoja, lähettää EU:hun.
Häntä rajoittavat samat byrokraattiset esteet - joita ei muuten pitäisi lainkaan olla olemassa vapailla markkinoilla, vapaassa taloudessa.
Pyydän siten jäsen Deprez'n loistavan mietinnön yhteydessä, että vapaaseen liikkuvuuteen ja sitä koskeviin säännöllisesti tarkasteltaviin kysymyksiin ei aina vastata torjuntamekanismilla, joka kohdistuu niitä vastaan, joita me emme otaksuttavasti tai todellisuudessa halua, vaan meidän on lopultakin ymmärrettävä, että vapaa liikkuvuus on ensinnäkin yksi ihmisoikeuksista ja toiseksi se on taloudellisesti järkevää Euroopan unionissa!
(Suosionosoituksia)
Hyvät kollegat, tänään käsiteltävä Ranskan aloite osoittaa jälleen kerran, kuinka tärkeää on selkiyttää kaikkia vapaaseen liikkumiseen liittyviä toimenpiteitä, jotka vaikeuttavat rajojen avaamista.
Kaikki tilastot osoittavat, etteivät siirtolaisvirrat ole ehtyneet, vaan että ne ovat jopa kasvavat lähivuosina.
Kolmansien maiden kansalaisten liikkuminen Schengen-alueella on siis entistä kiperämpi kysymys.
Euroopan kansalaiset odottavat kuitenkin kokonaisvaltaista, selkeää ja johdonmukaista siirtolaispolitiikkaa.
Ranskan aloitteen päätavoitteena on Schengenin sopimuksen 18 artiklan muuttaminen.
Pitkäaikaisen viisumin haltijalla on oltava samat oikeudet kuin yhteen tai useampaan maahantuloon kelpaavan viisumin haltijalla.
Tarkoituksena on helpottaa maahan laillisesti saapuneiden siirtolaisten vapaata liikkumista heidän hallussaan olevan viisumin luonteesta riippumatta.
Meidän on nykyään oltava perillä siitä, että kolmannen maan kansalainen voi kulkea ainoastaan kerran muiden jäsenvaltioiden alueen kautta päästäkseen sen valtion alueelle, joka on myöntänyt hänelle viisumin pitkäaikaista oleskelua varten.
Sen jälkeen hän ei voi enää liikkua Schengen-alueella ennen kuin hän on saanut oleskeluluvan.
Tästä juuri kenkä puristaakin.
Vapaan liikkuvuuden periaatteen kannalta pitkäaikaisen viisumin saanut kolmannen maan kansalainen on kaikkein heikoimmassa asemassa, vaikka hän on joutunut odottamaan viisumiaan useita kuukausia, jopa vuosia.
Ranskan aloitteessa sivuutetaan myös perheiden yhdistämisen ongelma, joka syntyy erityisesti silloin, kun unionin kansalaiset menevät naimisiin kolmannen maan kansalaisen kanssa.
Miksei pitkäaikaisen viisumin haltijoita voitaisi täten kohdella maassa jo oleskelevina, jotta he saisivat nauttia vastaavista liikkumiseen liittyvistä oikeuksista.
Ehdotuksen oikeusperustaa olisi pitänyt arvioida toisella tavalla, ja sen olisi pitänyt kattaa kaikki kyseisissä määräyksissä mainitut näkökohdat, kuten esittelijämmekin on korostanut.
Lopuksi sanoisin, että kun on kyse yhteisön maahanmuuttopolitiikkaa koskevasta hankalasta asiasta, näin epämääräisen ja puutteellisen aloitteen hylkääminen tuntuisi tarkoituksenmukaiselta.
Koska tavoitteena on noudattaa kaikilta osin lainsäädäntövaltaa ja taata sen toteutuminen, olisi kiireesti otettava käyttöön vapaata liikkumista, maahanmuutto-oikeutta ja turvapaikka-oikeutta koskeva toimenpidesäännöstö.
"Eurooppalaisesta linnoituksesta" voidaan luopua vain siten, että höllennetään selkeästi nykyistä rajoittavaa viisumipolitiikkaa, jolla ei todellakaan vähennetä siirtolaisvirtoja vaan päinvastoin suositaan laittomia siirtolaisverkostoja.
Arvoisa puhemies, olen täysin samaa mieltä Deprez'n kanssa.
Tämä on todella tärkeä kysymys, joka koskee koko asian ydintä siitä, miksi meillä on Euroopan unioni.
Unionin perusperiaatteet ovat vapaus, demokratian kunnioittaminen, ihmisoikeudet, ja jos vapaa liikkuvuus poistetaan, jos ihmiset leimataan siksi, että he ovat anoneet viisumia tai heillä on tietyn tyyppinen viisumi, mielestäni silloin heikennetään unionin perusperiaatteita.
Tästä syystä suhtaudun myönteisesti Deprez'n mietinnön suureen liikkeelle panevaan voimaan.
Tässä mietinnössä on käytetty perusteellista harkintaa, ja kuten esittelijä aivan oikein sanoi, sillä on oleellista merkitystä tuhansille ihmisille.
Mutta vaikka sillä olisi merkitystä vain yhdelle ihmiselle, valitettavasti me toimisimme vasta vuosia, kymmeniä vuosia sen jälkeen kun meidän olisi pitänyt toimia.
Kuten hän sanoi, tämä on keino saavuttaa päämäärä, ja minä suhtaudun myönteisesti siihen, että hän käytti oikeusperustana EY:n perustamissopimuksen 62 artiklan 3 kohtaa.
Yhdyn Deprez'n huoliin, ja hänen tarkistuksensa suovat mahdollisuuden vapaaseen liikkuvuuteen niille, jotka odottavat lopullista viisumia.
Suhtaudun myönteisesti niihin parannuksiin, joita hän teki Ranskan ehdotuksiin.
Näitä ehdotuksia tarvitaan todella.
Meidän pitää kohdella ihmisiä oikeudenmukaisesti ja arvokkaasti ja poistaa oleskeluviisumeista ikävä leima.
Jotkin jäsenvaltiot suhtautuvat asiaan varauksellisesti, mutta meidän pitää tunnustaa, että muutosta tarvitaan ja että ihmisiä ei pidä rangaista heidän vapaan liikkuvuutensa takia käyttämällä epäoikeutettuja ja hankalia hallintomenettelyjä.
Onnittelen Deprez'tä älykkäästä ja perustellusta lähestymistavasta, joka pitää sisällään toimia, jotka helpottavat kolmansien maiden kansalaisten vapaata liikkuvuutta jäsenvaltioiden alueilla enintään kolme kuukautta.
Tämä on vakuus.
Meidän täytyy pitää sitä myönteisenä, ja siksi kannatan tätä mietintöä.
Lopuksi, ehkä tämä mietintö antaa parlamentille ja unionille jossakin vaiheessa mahdollisuuden käydä maahanmuutoista ja viisumikysymyksistä järkevää ja tarkoituksenmukaista keskustelua, josta on erotettu kansalliskiihkoon ja muukalaisvihaan liittyvä vastenmielisyys.
Tuen Deprez'n mietintöä.
. (EN) Arvoisa puhemies, haluaisin komission puolesta esittää onnitteluni esittelijä Deprez'n perusteellisesta ja tyhjentävästä työstä.
Komissio tukee Ranskan aloitteessa tavoiteltua päämäärää helpottaa pitkäaikaista oleskelua varten myönnetyn viisumin haltijoiden vapaata liikkuvuutta Schengen-alueella, ennen kuin heille myönnetään oleskelulupa, jonka asema vastaa viisumia.
Komissio ei kuitenkaan voi tukea valittua oikeusperustaa, jolla on ilmeistä merkitystä nykyisen välineen sisällön kannalta.
Niinpä komissio tukee esittelijän kantaa.
Sen katsoo, että kelvollinen oikeusperusta on EY:n perustamissopimuksen 62 artikla 3 kohta: "toimenpiteet niiden edellytysten vahvistamiseksi, joiden mukaisesti kolmansien maiden kansalaiset voivat vapaasti matkustaa jäsenvaltioiden alueella enintään kolmen kuukauden ajan".
Ollakseen johdonmukainen tämän oikeusperustan kanssa, komissio on niin ikään samaa mieltä esittelijän kanssa siitä, että Schengenin sopimuksen soveltamisesta tehdyn sopimuksen artiklaa muutetaan, koska siinä määrätään ulkomaalaisten liikkumisesta, eikä 18 artiklaa.
Jälkimmäisessä artiklassa mainitaan vain, että pitkäaikaista oleskelua varten tarkoitettu viisumi myönnetään kansalliselta pohjalta, ja siinä asetetaan ehdot pitkäaikaista oleskelua varten myönnettyjen viisumien haltijoiden kauttakulusta.
Vielä yksi asia, jonka komissio saattaa lisätä esittelijän tekemiin tarkistuksiin on seuraava: se katsoo, että yhteiseen konsuliohjeistoon tehdyt tarkistukset ovat riittäviä.
Tämän lisäksi pitää muuttaa yhteistä käsikirjaa, jotta rajaviranomaisille voidaan tiedottaa pitkäaikaista oleskelua varten myönnetyn viisumin uudesta asemasta.
Lopuksi komissio voi vahvistaa aikomuksensa esittää pian yleisen lainsäädäntöehdotuksen, joka koskee oikeutta matkustaa Schengen-alueella, välttääkseen sellaisia pirstoutuneita toimia, jotka jarruttaisivat avoimuutta ja selkeyttä kansalaisten mielissä tai lain varmuutta.
Kiitos paljon, arvoisa komission jäsen.
Keskustelu on päättynyt.
Mietinnöstä äänestetään heti kiireellisiä aiheita koskevien, nyt alkavien äänestysten jälkeen.
ÄÄNESTYKSET (jatkoa)
Arvoisa puhemies, tämä on istuntojakson viimeinen äänestysselitys, ja jos onnistun saattamaan päätökseen myös tämän viimeisen äänestysselityksen, vaikka jalkani on murtunut ja kipsattu, minulla on toivoa siitä, että kelvollisten äänestysselitysten antamiseen ei tarvita jalkoja.
Tämän todettuani haluaisin sanoa, että tästä mietinnöstä kysyin neuvoa tyttäreltäni Elisabettalta, joka on vastavalmistunut asianajaja ja eläkeläisten puolueen Lombardian alueen edustaja.
Kysyin häneltä neuvoa, ja hän sanoi minulle: "Mietintö nykymuodossaan on erinomainen asianajajien kannalta, koska se lisää oikeuskäsittelyjen ja oikeustoimien määrää.
Siksi neuvoisin sinua äänestämään sen puolesta nykyisellään. Mutta koska olen myös lainsäätäjä ja valtuutettu, minun on toimittava ja neuvottava sinua toimimaan kansalaisten hyväksi, ja äänestä siksi sen puolesta, mikäli sitä tarkistetaan".
Näin tein, arvoisa puhemies.
Kiitämme Fatuzzon ryhmää kommenteista, joita se teki Deprez'n mietinnöstä.
. (EL) Ranskan tasavallan direktiiviehdotuksen ydinosan muodostaa karkotuspäätösten vastavuoroinen tunnustaminen siitä hetkestä, kun jokin EU:n jäsenvaltio tekee tällaisen päätöksen.
Kreikan kommunistinen puolue hylkää tämän ajatuksen siksi, että hetkellä, jolloin eri EU-maissa tapahtuu väärinkäytöksiä ja karkotuksia, uusi direktiivi loisi suotuisan maaperän useammille lain rikkomuksille.
Kokemus osoittaa, että hallintoviranomaiset soveltavat helposti karkotusmenettelyä jopa laillisiin maahanmuuttajiin, jotka sattuvat rikkomaan jotain sääntöjä (tämä pätee jopa liikennerikkeisiin), verukkeenaan yleisen järjestyksen ja kansallisen turvallisuuden vaarantuminen.
Tämän mahdollistaa toki myös uusi maahanmuuttajalaki, josta Kreikan parlamentti näinä päivinä äänestää.
Edellä mainituista syistä äänestimme Deprez'n mietintöä vastaan.
Deprez'n mietinnössään tekemä ehdotus, jonka mukaan pitkäaikaisen viisumin myöntäminen oleskelulupaa odottaville takaisi näille samat liikkumisen mahdollisuudet kuin oleskeluluvan haltijoillakin on, toisi parannuksen Ranskan aloitteeseen, jonka mukaan noilla pitkäaikaisilla viisumeilla olisi liikkumisen osalta sama arvo kuin viisumeilla, jotka kelpaavat yhteen tai useampaan maahantuloon.
Kun Ranska vuonna 1986 palautti terrorismin torjunnan varjolla turistiviisumit, Euroopan parlamentti vaati Ranskaa luopumaan niistä, koska se katsoi niiden "syrjivän Euroopan yhteisön ulkopuolisten maiden kansalaisia".
Nyt Schengenin sopimuksen soveltamista koskeva yleissopimus ja siirtolaispolitiikkojen yhteisöllistäminen ovat tehneet tuosta syrjinnästä osan jokapäiväistä elämää.
Konsulaateissa evätään viisumeja täysin epämääräisin menettelyin, ja epäämiseen perustelu on harvoin pakollista.
Euroopan konsulaateissa tyydytään vetoamaan "siirtolaisten aiheuttamiin riskeihin" tai kuulumiseen Schengenin tiedotusjärjestelmään.
Lukuisien viisumianomusten hylkäämisten lisäksi on olemassa lukematon määrä suullisia keinoja torjua hakija.
Puuttuvien viisumien hakeminen edellyttää lukuisia käyntejä konsulaateissa.
Euroopan etelänpuoleisten maiden kansalaisten jatkuvan nöyryyttämisen ainoana tarkoituksena on sulkea heiltä rajat, mikä vain lisää laitonta maahanmuuttoa.
Deprez'n mietinnössä päädytään täysin perustellusti siihen, että viisumiasioiden ja ihmisten liikkumista Euroopassa koskevien kysymysten hoidosta puuttuu avoimuus ja demokraattinen valvonta.
Tämän johtopäätöksen takia äänestän mietinnön puolesta.
Istuntokauden keskeyttäminen
Parlamentti on nyt käsitellyt esityslistansa.
Julistan Euroopan parlamentin istuntokauden keskeytetyksi.
(Istunto päättyi klo 18.15.)

Istuntokauden uudelleenavaaminen
Julistan Euroopan parlamentin torstaina 18. tammikuuta 2001 keskeytetyn istuntokauden uudelleen avatuksi.
Puhemiehen tiedonannot
Hyvät kollegat, tammikuun 26. päivänä ETAn uhrien määrä kasvoi jälleen, kun pommi-isku San Sebastianissa tappoi armeijan kokin, Ramon Díez Garcian, ja haavoitti kahta muuta ihmistä.
Haluan Euroopan parlamentin puolesta esittää vilpittömät surunvalittelut uhrin perheelle ja toivottaa pikaista toipumista terrori-iskussa loukkaantuneille.
Valitettavasti voimme vain toistaa vastustavamme tällaista sokeaa väkivaltaa ja tuomitsevamme sen jyrkästi.
Haluan samalla tervehtiä lehterillä istuvia Luis de Grandesia ja Jesús Calderaa, jotka johtavat Espanjan parlamentin PP- ja PSOE-ryhmien valtuuskuntia.
He ovat tulleet esittämään EU:n toimielimille vapauksien puolesta ja terrorismia vastaan tehdyn sopimuksen, jonka heidän puolueensa ovat allekirjoittaneet viime vuonna 8. joulukuuta ja jota tukevat muun muassa useat ammattijärjestöt, työnantajajärjestöt ja baskien rauhanpuolustusyhdistykset.
Arvoisat kansanedustajat, osoitatte siksikin suurta rohkeutta, että ETA on hiljattain ilmoittanut, että kaikki sopimuksen nykyiset ja tulevat allekirjoittajat ovat heidän iskujensa kohteena.
Vakuutan, että voitte luottaa parlamentin solidaarisuuteen.
Hyvät kollegat, pyydän teitä viettämään minuutin hiljaisuuden.
(Parlamentti vietti seisaallaan minuutin hiljaisuuden.)
Hyvät kollegat, minun täytyy nyt välittää teille eräs tieto.
Yhteisön ensimmäisen oikeusasteen tuomioistuimen presidentti antoi 26. tammikuuta ratkaisun, jolla hän lykkää Euroopan parlamentin 23. lokakuuta 2000 tekemän päätöksen täytäntöönpanoa. Päätöksessä todettiin Ranskan hallituksen ilmoitus Jean-Marie Le Penin edustajantoimen menettämisestä.
Ratkaisussa täsmennetään, että Le Pen palaa parlamentin jäseneksi, ja minun tehtäväni on luonnollisesti soveltaa välittömästi tuomioistuimen päätöstä.
Tämän lisäksi olen pyytänyt oikeudellisten ja sisämarkkina-asioiden valiokunnalta lausuntoa siitä, mihin toimiin Euroopan parlamentin olisi ryhdyttävä asian suhteen.
Totean jo nyt yhden uuden näkökohdan: ensimmäisen tuomioistuimen presidentti suo Euroopan parlamentille harkintavaltaa Euroopan parlamentin jäsenen edustajantoimen menettämistä koskevan päätöksen osalta.
Jos tämä päätös vahvistetaan pääasiassa tehtävällä ratkaisulla, Le Peniä koskeva ratkaisu osoittaa unionin toimielinten toimivallan ylittävän kansallisten hallitusten toimivallan.
Arvoisa puhemies, lähetin teille eilen kirjeen, sillä maailman suurimmassa demokratiassa, Intiassa, eletään erityisen traagisia hetkiä, ja mielestäni parlamentin olisi hyvä ilmaista nyt tukensa Intian viranomaisille ja kansalle, ja pyytäisin - jos teille sopii -, että viettäisimme minuutin hiljaisuuden.
Kiitos, jäsen Dupuis.
Lähetin tietenkin tämän viestin välittömästi Intian viranomaisille.
Kiitän teitä ehdotuksestanne, jota jäsen Gill aikoi uskoakseni myös esittää minulle, ja pyydän mielelläni teitä viettämään minuutin hiljaisuuden tämän järkyttävän katastrofin uhrien muistoksi.
(Parlamentti vietti seisaallaan minuutin hiljaisuuden.)
Arvoisa puhemies, kiitän teitä kovasti surunvalitteluviestistä, josta halusinkin puhua Intiaa koskevan keskustelun yhteydessä.
Arvoisa puhemies, otan esiin työjärjestyksen 7 artiklan 1 ja 2 kohdan sekä 8 artiklan 4 kohdan kysyäkseni teiltä, oletteko te tai teidän yksikkönne vastaanottaneet Ison-Britannian hallitukselta tiedonannon konservatiivipuolueen aikeesta muuttaa yhtä listallaan olevista nimistä, mikä tarkoittaisi sitä, että erään East Midlandsin alueella Euroopan parlamentin vaaleissa viime kesäkuussa valitun nimi otettaisiin pois.
Muutoksella poistettaisiin William Newton Dunnin nimi ja korvattaisiin se Javed Arainilla, neljäntenä listalla olevalla konservatiivilla, joka on tänään keskuudessamme yleisölehterillä.
Tiedätte varmasti, että Yhdistyneessä kuningaskunnassa noudatettiin suhteellisen edustettavuuden periaatetta ensimmäistä kertaa edellisissä Euroopan parlamentin vaaleissa ja että näissä vaaleissa äänestäneet ihmiset äänestivät puoluetta, jonka näkemykset vastasivat heidän omia näkemyksiään, eivätkä yksittäistä henkilöä.
Mikäli ette ole saanut minkäänlaista tiedonantoa, ehkäpä voisitte ottaa yhteyttä Ison-Britannian hallitukseen ja kysyä, mikä sen virallinen ja laillinen kanta on.
Lopuksi pyydän työjärjestyksen 7 artiklan 3 kohdan nojalla valtakirjojen tarkastuksesta vastaavaa valiokuntaa tarkistamaan, onko Newton Dunn todellakin toiminut 20. syyskuuta 1976 annetun asetuksen mukaisesti niin kuin työjärjestyksessämme on yksityiskohtaisesti esitetty.
Arvoisa puhemies, työjärjestyksen 2 artiklassa sanotaan, että me kaikki täällä istuvat olemme yksilöitä, emmekä poliittisten puolueiden valtuutettuja, emmekä me ota vastaan ulkopuolisia käskyjä.
(Suosionosoituksia keskustalta ja vasemmistolta) Demokratian olennainen merkitys on se, että yksilöillä on varmat oikeudet valtiota vastaan.
Olen pahoillani, että joudun sanomaan tämän, mutta konservatiivit haluaisivat nyt esittää uuden opin, jonka mukaan poliittiset puolueet hallitsevat yksilöitä.
Sellainen merkitsee totalitarismin alkua, ja siksi minä olen eronnut puolueesta.
(Suosionosoituksia keskustalta ja vasemmistolta)
Arvoisa puhemies, Newton Dunn tekee aivan oikein kiinnittäessään huomiomme 2 artiklaan, mutta hän unohtaa, että vuoden 1999 vaaleissa noudatettiin suhteellisen edustettavuuden periaatetta.
Yksikään äänestäjä ei äänestänyt Newton Dunnia, eikä liioin minua tai Heaton-Harrisia.
Äänestäjät äänestivät puolueen listaa, ja Newton Dunn edusti itseään kokonaan konservatiivipuolueen, johtajansa ja Euroopan politiikan tukijana.
Hän on nyt kumonnut täysin tuon kannan, ja näin ollen hän kieltää demokraattiset oikeudet East Midlandsin äänestäjiltä, joista yli 40 prosenttia äänesti konservatiiveja.
Pyydän Newton Dunnia eroamaan.
Jäsen Helmer, brittiläinen kiistelynne on toki viihdyttävää, mutta olemme saaneet komissiolta erittäin tärkeän selonteon taloudellisesta ja sosiaalisesta yhteenkuuluvuudesta.
Arvoisa puhemies, puhun aivan lyhyesti, mutta haluaisin käyttää puheenvuoron myös Portugalin kysymyksestä.
Murhenäytelmä oli erittäin vakava ja vakavinta siinä oli, että on sattunut jo kuusi kuolemantapausta.
Kuolemantapausten lisäksi - nehän valitettavasti ovat peruuttamattomia - on jo ennakoitavissa mittaamattoman suuria aineellisia vahinkoja, ja sen vuoksi tarvitsemme ehdottomasti myötätuntoa Euroopan unionin taholta.
Kuten kollega Ilda Figueiredo sanoi, toivomme saavamme Strasbourgissa tukea parlamentilta.
Arvoisa puhemies, vaikka Yhdistyneen kuningaskunnan äänestysjärjestelmä on listaan perustuva järjestelmä, listalle tulevien nimet on syytä laittaa siihen siinä järjestyksessä kuin äänestäjiä kehotetaan äänestämään.
Näin ollen on syytä muistuttaa, että olemme täällä sekä yksilöinä että poliittisen suuntauksen edustajina.
Tämä on hyvin tärkeä seikka, ja on syytä tuoda ilmi, että Yhdistyneen kuningaskunnan konservatiivipuolue kuului niiden puolueiden joukkoon, jotka äänestivät järjestelystä, jonka mukaan nimien pitäisi olla äänestyslipuissa eikä jäädä niiden ulkopuolelle.
Haluaisin kiinnittää teidän ja parlamentin huomion siihen ihmisten aiheuttamaan katastrofiin, joka uhkaa meitä muutaman päivän kuluttua.
Viime viikolla vierailin kahden kollegani, Feleknas Ucan ja Konstantinos Alyssandrakisin, kanssa Istanbulissa ja tapasin siellä entisiä vankeja, heidän perheitään ja asianajajiaan sekä Turkissa ihmisoikeuksien puolesta taistelevia ihmisiä.
Useat Turkin vankiloissa olevat vangit ovat nälkälakossa, jotkut heistä ovat nälkälakossa kuolemaan asti Turkin hallituksen vankeihin kohdistaman politiikan vuoksi.
Arvoisa puhemies, haluaisin kehottaa teitä ottamaan yhteyttä Turkin viranomaisiin ja painostamaan heitä, jotta Turkin hallituksen ja vankeja edustavien järjestöjen ja ihmisoikeusjärjestöjen välillä käynnistettäisiin uusi vuoropuhelu.
Muutoin meitä kohtaa ensi viikolla kuolemantapausten sarja, sillä nälkälakko on kestänyt jo kuukausia.
Kiitos, jäsen Frahm.
Olen painanut sanomanne mieleeni.
Arvoisa puhemies, ajankohtaisista syistä tuen voimakkaasti tätä pyyntöä.
Minulla oli toissa päivänä tilaisuus puhua Turkin oikeusministerin kanssa, ja kiinnitin hänen huomiotaan asian kiireellisyyteen.
Siksi haluaisin pyytää, että ryhdytte ajamaan asiaa.
Arvoisa puhemies, haluan liittyä niiden joukkoon, jotka nostivat esille Portugalissa viime viikon lopulla tapahtuneesta murhenäytelmästä aiheutuneen ongelman.
Tapahtuneen ymmärtämiseksi riittää, että ottaa huomioon seuraavat seikat: viime vuoden talvi oli vuosisadan kuivin ja viime joulukuu ja tammikuu olivat sateisimmat kuukaudet miesmuistiin.
Sen vuoksi kaikki alueella tehdyt yritykset vesimäärien hallitsemiseksi olivat tehottomia.
Toisaalta kaikki kävi niin nopeasti, että siitä aiheutui ennalta arvaamattomia kuolemantapauksia ja tulvia.
On siis ponnisteltava paljon enemmän kuin edes osasimme ajatella, sillä tilanne oli todella poikkeuksellinen.
Arvoisa puhemies, minäkin haluan ottaa kantaa Frahmin esille ottamaan asiaan.
Olin mukana valtuuskunnassa, kuten hän teille kertoi, ja muiden tavoin jouduin hankalaan asemaan poliittisten vankien vanhempien edessä, koska heidän vaatiessaan tiukasti meitä tekemään jotain lapsiensa hyväksi, emme kyenneet vastaamaan heille.
Minua hämmästyttää, että minun itseni ja kollega Korakasin esittämistä toistuvista vetoomuksista huolimatta Turkin viranomaisiin ei ole vielä otettu yhteyttä.
Haluaisin kehottaa teitä ryhtymään tarvittaviin toimiin mahdollisimman nopeasti, ennen kuin joudumme suremaan uusia uhreja niiden lisäksi, jotka kuolivat Turkin viranomaisten hyökätessä vankiloihin viime vuoden joulukuussa.
Arvoisa puhemies, hyvät kollegat, viime päivinä useita Portugalin alueita etenkin maan pohjois- ja keskiosissa ovat kohdanneet ankarat sääolot rankkasateineen, jotka ovat aiheuttaneet ihmishenkien menetyksiä, asuintalojen sortumia, perheiden joutumista evakkoon, vahinkoja asunnoille, menetyksiä maataloudelle, kalastukselle, teollisuudelle ja kaupankäynnille, tuhoja liikenneyhteyksille sekä satamien ja niiden sisääntuloväylien sulkemisia.
Kaikkien vahinkojen yhteismäärää ei tietenkään ole vielä arvioitu, mutta odotettavissa oleva vahinkojen suuruus on satojenmiljardien escudojen luokkaa, jonka takia on saatettava liikkeelle yhteisön ylimääräisiä avustusvaroja tämän tuhon aiheuttamien taloudellisten ja sosiaalisten ongelmien korjaamiseksi.
Niinpä, arvoisa puhemies, pyydämmekin - lausuttuamme ensin vilpittömät surunvalittelumme uhrien perheille ja ilmaistuamme myötätuntomme kotinsa ja omaisuutensa menettäneille (johon varmaankin koko parlamentti jäsenineen yhtyy) - teidän ja komission myötävaikutusta siihen, että yhteistyössä Portugalin hallituksen ja paikallisten viranomaisten kanssa myönnettäisiin hätäapua kaikkein pahimmin kärsineille väestönosille, taloustoimintojen elvyttämiseksi.
Arvoisa puhemies, pyydän myös, että seuraava ryhmien puheenjohtajakokous ottaisi tämän asian seuraavan täysistunnon kiireellisten asioiden joukkoon.
Arvoisa puhemies, Baskimaan europarlamentaarikkona haluan ilmaista paheksuvani ETAn terrorismia ja väkivaltaa ja tuomitsevani sen.
Haluaisin myös esittää osanottoni Ramón Garcían perheelle samoin kuin kaikille terrorismin ja väkivallan uhrien perheille.
Haluaisin myös kertoa Baskimaan kansallispuolueen puolesta, että kannatamme ehdottomasti ihmisoikeuksiin liittyviä eettisiä periaatteita ja etenkin oikeutta elää.
Te olette esittänyt meille Espanjan PP- ja PSOE-puolueiden tekemän terrorisminvastaisen sopimuksen.
Minun on sanottava teille, ettei tässä sopimuksessa ole mitään uutta, kun siinä puhutaan ainoastaan hillitsevistä toimista, poliisitoimista ja määräyksistä.
Siinä ei esitetä minkäänlaista toimivaa ehdotusta Baskimaan poliittisen selkkauksen ratkaisemiseksi.
Baskimaan parlamentti on jo kymmenen vuotta sitten hyväksynyt itsemääräämisoikeuden ja siitä huolimatta Espanjan hallitus on jättänyt tyystin huomiotta tuon vapaan päätöksen, joka Baskimaassa on demokraattisesti tehty.
Tarvitsemme Baskimaassa vähemmän ETAn fasismia sekä valtion keskusvaltaa ja määräyksiä, mutta enemmän neuvonpitoa, demokratiaa ja kunnioitusta Baskimaan parlamentin demokraattisia päätöksiä kohtaan.
Arvoisa puhemies, kaksi päivää sitten sen ilmoituksen jälkeen, joka koski 14 kiduttajan armahdusta ja San Sebastianin entiselle poliisipäällikölle myönnettyä mitalia, Amnesty International -järjestö sanoi lopuksi, että armahdusten ja kunnianosoitusten myöntäminen kiduttajille antaa selkeän viestin.
Ihmisoikeusloukkauksista ei Espanjassa rangaista tehokkaasti.
Tämä ei ole ensimmäinen kerta, kun Espanjan viranomaiset ovat myöntäneet kiduttajille armahduksia tai kunnianosoituksia.
Kesäkuussa 1999 julkaisemassaan raportissa Amnesty International -järjestö sanoi uskovansa, että Espanjassa vallitsee rankaisemattomuuden ilmapiiri.
Amsterdamin sopimuksen 6 artiklan mukaan...
(Puhemies keskeytti puhujan.)
Arvoisa puhemies, jäsen Ortuondon meille lukemassa paperissa puhuttiin keskusvallasta.
En tiedä, viittaako hän Espanjan keskusvaltaan suhteessa Baskimaahan.
Ei varmastikaan, koska niin kuin hän tietää, Baskimaan itsehallinto on laajempi kuin minkään muun Euroopan alueen.
Haluan kuitenkin kysyä häneltä, puhutaanko tuossa paperissa myös lausumasta, jonka hänen puolueensa johtaja antoi ETAlle ja jossa sanotaan: "Älkää tappako kokkeja, tappakaa isännät."
Jäsen Ortuondo, vallalla tarkoitetaan kansanpuoluetta, sillä olen varma, että tässä mielessä valta on kansanpuolueella samoin kuin sosialistisella puolueella, ja tämä valta vaikuttaa voimakkaasti tässäkin parlamentissa.
Niinpä koko parlamentti voi pitää itseään ETAn uhrina.
Arvoisa puhemies, parlamentti tietää, koska olemme sanoneet sen monta kertaa ja koska olemme selittäneet sen joillekin teistä tänään, että kun esittelemme Baskimaan vapauksia ja terrorismin vastustamista koskevan sopimuksen ja puhumme sen puolesta, kannatamme politiikan rajat ylittävää sopimusta, sillä siinä puhutaan vapauksien, elämän ja moniarvoisuuden puolesta.
On ehkä olemassa ihmisiä, jotka eivät ole samaa mieltä tästä sopimuksesta; on ehkä olemassa ihmisiä, jotka arvostelevat sitä; on ollut jopa järjestö terroristijärjestö ETA tietysti joka on uhannut tappaa meidät sopimuksen allekirjoittajat tai ne, jotka allekirjoittavat sen kenties myöhemmin, koska me kannatamme sitä.
Hyvät jäsenet, oli miten oli, kaikesta tästä huolimatta me puhumme aina vastaisuudessakin vapauksien puolesta.
Me puolustamme aina vastaisuudessakin kaikkien Baskimaan kansalaisten olivatpa he sitä sitten itsehallinnon tai itsenäisyyden kautta oikeutta voida liikkua maassamme ilman sotilassaattueita.
En halua olla enempää tai vähempää kuin jäsen Gorostiagakaan: haluan kulkea kotimaassani lasteni kanssa niin kuin hänkin, sotilassaattueen seuraamatta minua.
Arvoisa puhemies, haluan puhua lyhyesti Baskimaan kansallispuolueen ja Euskal Herritarrok -puolueen edustajien puheenvuorojen jälkeen osoittaakseni solidaarisuuteni ja kannatukseni sille julkilausumalle, jonka te, arvoisa puhemies, esititte Euroopan parlamentin nimissä Espanjan demokratian ja rauhan puolesta.
Espanjan pääasiallinen ongelmana on terrorismi ja Euskal Herritarrok -puolueen kaltaiset fasistiset asenteet, jotka ovat uhkana Espanjan ja Euroopan rauhalle.
Se, että Espanjassa on sisäisiä ongelmia keskushallinnon ja Baskimaan parlamentin välisten poliittisten erojen takia, ei saa estää meitä toimimasta rauhan ja demokratian hyväksi ja fasismia vastaan Euroopan parlamentissa.
Taloudellinen ja sosiaalinen yhteenkuuluvuus
Esityslistalla on seuraavana komission selonteko taloudellisesta ja sosiaalisesta yhteenkuuluvuudesta.
Annan puheenvuoron suoraan komission jäsen Michel Barnierille.
. (FR) Arvoisa puhemies, hyvät parlamentin jäsenet, ennen kuin otan puheeksi pääasian, jonka esittelen teille tänä aamuna komission puolesta, haluaisin sanoa muutaman sanan.
Arvoisa puhemies, puhuisin huolenaiheista, joita parlamentin jäsen Figueiredo, valtiosihteeri Torres Marques ja ministeri Cunha esittivät Portugalin Norten aluetta koetelleiden vakavien luonnonmullistusten vuoksi.
Näistä asioista vastaavana komission jäsenenä haluan kertoa heille, että tietenkin käytämme kaikkia keinoja määrärahojen uudelleen järjestelemiseksi, kuten olemme tehneet muissa tapauksissa ja muiden Eurooppaa koetelleiden luonnonmullistusten yhteydessä, auttaaksemme Portugalin viranomaisia näiden katastrofien aiheuttamien poikkeuksellisten jälleenrakentamis-, korjaus- tai ennaltaehkäisykustannusten kattamiseksi.
Arvoisa puhemies, hyvät parlamentin jäsenet, Euroopan komissio keskittyi tämänaamuisissa keskusteluissaan lähinnä EU:n taloudellista ja sosiaalista yhteenkuuluvuutta koskevaan toiseen kertomukseen, joka minulla oli kunnia esitellä komissiolle yhdessä kollegoideni Diamantopoulon ja Fischlerin kanssa.
Esitin kertomuksen hyvin tuntemanne perustamissopimuksen 159 artiklan mukaisesti, kuten Monica Wulf-Mathies teki vuonna 1996, ja tämän vuoden 1996 kertomuksen pohjalta alettiin valmistella Agenda 2000:ta.
Kertomuksen - jonka esittelen teille ja josta on tiivistelmä kolmella kielellä salin sisääntulon luona - ensimmäisessä osassa esitetään ensimmäisen kerran tarkka kuva unionin yhteenkuuluvuudesta laajentuneen unionin 27 valtiossa.
Kertomuksen toisessa osassa tutkitaan yhteisön muiden politiikkojen vaikutuksia unionin tavoitteeseen.
Kertomuksessa esitetään rakennerahastojen ja koheesiorahaston tulokset.
Lopuksi siinä hahmotellaan joitakin suuntaviivoja tai suosituksia tulevaisuutta varten tiivistelmässä, jota - muistutan vielä - jaetaan teille parhaillaan.
Hyvät parlamentin jäsenet, kertomus kokonaisuudessaan sekä sen liitteenä olevat kartat ja luvut ovat illalla esillä Internetissä.
Haluaisin tuoda tässä alustavassa puheenvuorossa esiin kaksi asiaa, ennen kuin annan puheenvuoron teille: mitkä ovat yhteenkuuluvuuden haasteet laajentuneessa unionissa ja kuinka näihin haasteisiin vastataan?
Ensimmäinen esiin tuomani haaste liittyy kaikissa maissamme ja siis koko unionissa nopeasti ja perusteellisesti muuttuvaan maailmantilanteeseen, eli maailmanlaajuistumiseen, uusiin älykkyyteen ja tietoon perustuviin toimiin, uuteen talouteen, tietoyhteiskuntaan ja väestön rakenteeseen.
Tämän lisäksi - kuten hyvin tiedätte - maanmiehemme vaativat yhä enemmän avoimuutta politiikoiltamme, yhä enemmän yhteenliittymistä ja yhä enemmän yhteistyötä.
Toinen haaste liittyy laajentumiseen.
Suuntaamme kohti 27:n ja jopa mahdollisesti 28:n tai useamman jäsenvaltion unionia, ja kun luette tarkkaan tätä kertomusta, siitä käy hyvin ilmi, että tässä laajentuneessa unionissa on nykyistä enemmän eroavaisuutta, nykyistä enemmän eriarvoisuutta ja mittakaavassa, jota ei ole koskaan aikaisemmissa laajentumisissa koettu.
Haluan teidän painavan mieleenne tämän yhteydessä kolme lukua: laajentumisen myötä unionin väkiluku kasvaa 30 prosenttia, unionin pinta-ala kasvaa 30 prosenttia, mutta unionin bruttokansantuote kasvaa vain 5 prosenttia.
Siksi olemme määritelleet tässä kertomuksessa kolmannen ryhmän maita, johon kuuluu kahdeksan köyhintä ehdokasvaltiota, jotka edustavat 16:ta prosenttia laajentuneen unionin väestöstä ja joissa tulo asukasta kohti on vain 40 prosenttia yhteisön keskiarvosta.
Tämä on tärkein haaste ja todellinen muutos.
Näin ollen yhteenkuuluvuuspolitiikan painopiste siirtyy laajentumisen myötä itään.
Ehdokasvaltioiden 105 miljoonasta asukkaasta 98 miljoonaa asuu alueilla, joiden bruttokansantulo asukasta kohti on alle 75 prosenttia laajentuneen unionin keskiarvosta.
Hyvät parlamentin jäsenet, se, että unioniin liittyy idästä erittäin köyhiä alueita, ei kuitenkaan tarkoita, että nykyiset Etelä-, Pohjois- ja Keski-Euroopan köyhät alueet tai syrjäiset ja syrjäisimmät alueet muuttuisivat äkkiä ihmeen kautta, kuin taikasauvan kosketuksesta, rikkaiksi ja hyvinvoiviksi.
Näillä tavoitteeseen 1 tällä hetkellä kuuluvilla alueilla on yhä ongelmia, vaikka edistymistä onkin tapahtunut.
Edistystä on tapahtunut.
Näiden alueiden tulo asukasta kohti on lähentynyt yhteisön keskiarvoa.
Vuonna 1988 se oli 63 prosenttia, ja vuonna 1997 se ylsi 69 prosenttiin.
Koheesiomaiden talouskasvu on ollut osittain rakennerahastojen ja koheesiorahaston ansiosta yhteisön keskiarvoa voimakkaampaa.
Silti suuressa osassa jäsenvaltioista ei pyritä kaventamaan eroja.
Eriarvoisuus säilyy ja jopa kasvaa.
Työttömyys on yli 20 prosenttia joillakin alueilla, jotka ovat olleet jo pitkään sivussa edistyksestä syrjäisen sijaintinsa tai autioitumisen takia, ja naisten työllisyys on 19 prosenttiyksikköä miesten työllisyyttä alhaisempi.
Hyvät parlamentin jäsenet, tämän toteamuksen voitte lukea kertomuksesta, jossa olemme lisäksi kuvailleet alueellisia eriarvoisuuksia, köyhyyden ja joskus suuren köyhyyden keskittymiä kaupungeissa tai joillakin maaseudun alueilla.
Kuinka voimme vastata näihin haasteisiin?
Hyvät parlamentin jäsenet, mielestämme yhteenkuuluvuuspolitiikan täytyy pysyä Euroopan unionin sosiaalimallin keskeisenä osana.
Euroopan unionissa halutaan nyt laittaa yhteisvastuut järjestykseen.
Se tarkoittaa, että yhteenkuuluvuuspolitiikassa täytyy esittää kolme kysymystä: miksi, kenelle ja miten.
Miksi?
Kuulen joskus sanottavan: "Kaikkea ei voi tehdä Brysselistä käsin, tarvitaan enemmän toissijaisuutta."
Kannatan toissijaisuuden lisäämistä. Mutta en kannata, enkä aio kannattaa sitä, että yhteenkuuluvuuspolitiikasta tehdään pelkkää varojensiirtopolitiikkaa.
Emme saa tyytyä lähettelemään sekkejä, emme saa hyväksyä minkäänlaista yhteenkuuluvuuspolitiikan uudelleen kansallistamista.
Meillä on yhteisiä prioriteetteja, todellisia yhteisön prioriteetteja, ja on yhteisen etumme mukaista kehittää kestävästi ja tasapainoisesti yhteenkuuluvuuspolitiikan viitekehystä.
Keskustelu aiheesta on vasta alkanut.
Minulla ei ole esittää teille päätöksiä, ehkä vain pohdintoja.
Yksi näistä pohdinnoista perustuu yhteenkuuluvuuspolitiikassa yli 10 vuoden aikana kerättyyn kokemukseen, joka saa minut uskomaan, että jotkin kysymykset ovat alueittemme kehittämisen kannalta muita keskeisempiä ja vakavampia.
Olen maininnut näistä esimerkkeinä kaupunkien toimintaohjelman, verkottumisen tai maantieteellisistä haitoista, syrjäisestä sijainnista, korkeasta sijainnista ja luonnosta johtuvista haitoista kärsivien alueiden erityiset ongelmat.
Myös inhimillisiin voimavaroihin täytyy kiinnittää huomiota, sillä ne liittyvät työllisyyteen.
Kertomuksessa esitämme muun muassa suuntaviivoja parempien työpaikkojen, yhteiskunnallisen osallisuuden ja samanlaisten mahdollisuuksien lisäämiseksi.
Hyvät parlamentin jäsenet, tämän keskustelun rajoissa komissio voisi olla oikean hetken tullen valmis ehdottamaan muille yhteisön toimielimille entistä strategisempaa ja johdonmukaisempaa lähestymistapaa unionin alueiden kehittämiseksi. Täten taloudellisen ja sosiaalisen yhteenkuuluvuuden tavoitteemme saisi aluepainotteisen ulottuvuuden ja perustan.
Mihin yhteenkuuluvuuspolitiikka kohdistuu?
Tästä minulla on kaksi vakaumusta, joista koko komissio on samaa mieltä.
Ensimmäinen on, että meidän täytyy säilyttää painopiste tulevissa jäsenvaltioissa, mutta myös unionin nykyisissä valtioissa alueilla, jotka ovat jääneet eniten jälkeen kehityksestä.
Tämän kehityksestä eniten jälkeen jääneiden alueiden ensisijainen tukeminen herättää luonnollisesti kysymyksen tasosta, joka meidän täytyy vahvistaa näiden alueiden tuen saamisen edellytykseksi.
Toinen vakaumukseni on, etteivät nämä kehityksestä eniten jälkeenjääneet alueet ole ainoita, jotka kohtaavat niitä vaikeuksia, joihin meidän täytyy löytää ratkaisu laajentuneen unionin muille aluille.
Se, että meillä on yhteisön prioriteetteja, tarkoittaa, että meidän täytyy miettiä koko unionin alueen kattavia toimia, sillä usein yksittäisten valtioiden sisällä on alueita, jotka ovat toisia vauraampia, ja joskus jopa alueiden sisällä on kasvualueiden ohella taantuneita alueita - mikä ilmenee Urban Audit -kaupunkitutkimusta, jonka julkaisin muutama kuukausi sitten.
Hyvät parlamentin jäsenet, täytäntöönpanon kohdalla uskon, että voimme delegoida sitä entistä enemmän jäsenvaltioille siten, että toissijaisuusperiaatetta sovelletaan entistä paremmin, kunhan voimme olla varmoja, että yhteisön prioriteetteja kunnioitetaan, ja kunhan EU keskittää jatkossakin toimintansa apua eniten tarvitseviin.
Kuinka yhteenkuuluvuuspolitiikkaa pitäisi toteuttaa?
Minulla on kaksi huomiota: enemmän tehokkuutta, parempaa hallinnointia - olen puhunut tästä aluepolitiikka- ja liikennevaliokunnalle, ja aion puhua tästä talousarvion valvontavaliokunnalle - sekä uskottavaa politiikkaa, johon liittyy kunnianhimoisia tavoitteita - mainitsin ne jo - ja välineitä niiden toteuttamiseksi.
Emme halunneet tehdä talousarviolaskelmia tai -ennusteita.
On vielä liian aikaista sellaiseen, ja siinä mentäisiin asioiden edelle.
Puhutaan ensin tavoitteista, puhutaan EU:n perustasta ja prioriteeteista.
Sen jälkeen meidän pitää löytää välineet näille prioriteeteille.
Ainoa huomio, jonka haluan kertoa teille, on, että Berliinissä päätettiin vuonna 1999 useita asioita. Siellä päätettiin muun muassa, että varat, jotka tällä vuonna 2006 päättyvällä ohjelmakaudella on osoitettu rakennerahastoille, koheesiorahastolle, liittymisen valmistelun määrärahoihin - erityisesti ISPAlle - ja määrärahoihin, jotka on otettu varaukseen ennen vuotta 2006 toteutuvia ensimmäisiä liittymisiä varten, vastaavat kokonaissummaltaan 0,45:tä prosenttia yhteisön bruttokansantuotteesta.
Tämä luku on minulle vertailupiste.
Se tulee olemaan tärkeä luku rahoitukseen liittyvissä keskusteluissa, joita käymme aikanaan keskenämme ja jäsenvaltioiden kanssa.
Hyvät parlamentin jäsenet, riippumatta siitä, mikä on kustannusten taso suhteessa eroavuuksien kasvuun, uskon voivani sanoa, että yhteenkuuluvuuspolitiikka voi olla uskottava vain, jos sen käytössä on riittävät varat.
Mikä ikinä onkin rakenteellisten kustannusten taso, on tärkeää, että myös muiden yhteisön politiikkojen sisältö tukee yhteenkuuluvuutta perustamissopimuksen suositusten mukaisesti.
Yhteisön muiden politiikkojen osallistumista analysoitaessa voidaan todeta, että edistystä täytyy vielä tapahtua erityisesti paremman yhteisvaikutuksen löytämiseksi.
Viittaan yhteiseen maatalouspolitiikkaan.
Hyvät parlamentin jäsenet, kiitän teitä huomiostanne, ja ennen kuin vastaan kysymyksiinne, haluan sanoa, ettei tässä kertomuksessa esitetä tiukkoja ja lopullisia suuntaviivoja.
Siinä ei ehdoteta ratkaisuja. Se on keskustelun avaus.
Se on tiedottamisen ja arvioinnin väline, ensimmäinen tarkka kuva 27 jäsenvaltion unionista, ja siinä esitetään kysymyksiä ja joitakin suosituksia.
Olemme paljon yksityiskohtaisempia kolmannessa kertomuksessa, joka valmistuu vuonna 2004, vain vähän ennen kuin uudesta toimintaohjelmasta päätetään.
Uskon, että tämä keskustelu yhteenkuuluvuuspolitiikasta ja tästä kertomuksesta todistaa, että yhteenkuuluvuuspolitiikka on ollut tehokas ja tarpeellinen perustamissopimuksessa esitettyjen tavoitteiden mukaisesti.
Enemmän yhtenäisyyttä Euroopan tasolla, enemmän yhteisvastuullisuutta Euroopan kansojen kesken ja Euroopan alueiden erilaisuuden kunnioittamista. Nämä ovat yhä tavoitteemme.
Tämä yhteenkuuluvuutta koskeva keskustelu on osa Euroopan unionin tulevaisuudesta käytävää laajaa keskustelua, joka aloitettiin Nizzassa ja johon aiomme osallistua.
Voitte luottaa siihen, että aiomme näinä vuoden 2004 hallitustenvälistä konferenssia edeltävinä kolmena vuonna osallistua laajaan keskusteluun ja keskusteluun meidän käsityksestämme Euroopan unionista, käsityksestämme yhteisvastuullisuudesta kansojen ja alueiden kesken.
Kiitän teitä ja vakuutan, että Euroopan komissio on sitoutunut siihen, että parlamentti osallistuu näihin keskusteluihin. (Suosionosoituksia)
Arvoisa komission jäsen, aluepolitiikka-, liikenne- ja matkailuvaliokunnan puheenjohtajana haluaisin sanoa teille, että yhteenkuuluvuutta koskeva mietintö tarjoaa erittäin hyvän pohjan keskustelulle, ja haluan uskoa, että me käymme tätä keskustelua aluepolitiikkaa käsittelevässä valiokunnassa hyvin nopeasti ja hyvin kattavasti.
Parlamentin jäsenenä haluan nyt sanoa teille, että yhteenkuuluvuutta koskeva mietintö osoittaa, että ponnistuksissamme taloudellisen ja sosiaalisen yhteenkuuluvuuden saavuttamiseksi on tapahtunut edistystä, taloudellisissa indikaattoreissa on saatu hyviä tuloksia, mutta ei kovinkaan hyviä sosiaalisissa indikaattoreissa, kuten tekin sanoitte.
Jotkin maat, esimerkiksi Irlanti, ovat hyödyntäneet muita paremmin niille tarjottuja mahdollisuuksia, toiset maat ovat onnistuneet tässä huonommin.
Niinpä meidän pitäisi lähettää tänään sellainen viesti, että tehokkaampaa hallinnointia tarvitaan joka taholla, erityisesti jäsenvaltioissa ja alueilla, ja tarvitaan tietenkin myös kannustimia, jollainen on esimerkiksi tehokkuusvaraus, jolla tehostetaan eurooppalaisten veronmaksajien rahojen hyödyntämistä.
On selvää, että olen samaa mieltä siitä, että tästä lähtien sekä vuoden 2006 jälkeen pitää painottaa Euroopan unionin köyhimpiä alueita ja maita.
Emme kuitenkaan saa unohtaa yhtä tärkeää asiaa: maat, jotka nykyisin ovat köyhimpiä, eivät muutu rikkaammiksi sen vuoksi, että Euroopan unionin keskimääräinen henkeä kohden laskettu BKT laskee laajentumisen takia.
Tämä on asia, joka meidän pitää ottaa huomioon välttääksemme virheelliset politiikat.
Näin ollen olen sitä mieltä, että varojen keskittäminen on oikein, samoin varojen entistä parempi hyödyntäminen sekä parempi hallinnointi komissiossa, jäsenvaltioissa ja alueilla, mutta tämän lisäksi meidän pitää muistaa yksi perusasia: arvoisa komission jäsen, laajentumisen jälkeen kakku täytyy jakaa useampaan palaan, ja minun kannaltani ratkaisevan tärkeää on, että kakkua kasvatetaan, että rakennerahastoihin osoitettuja varoja lisätään vuoden 2006 jälkeen.
Haluaisinkin kuulla teidän näkemyksenne tästä asiasta.
. (FR) Arvoisa puheenjohtaja Hatzidakis, yhdyn luonnollisesti arvioonne.
Päädyin siihen samassa hengessä ja samoin perustein kuin te.
Voin kertoa parlamentille, että jos kaikki 12 ehdokasvaltiota liittyisivät nyt unioniin, yhteisön BKT laskisi 18 prosenttiyksikköä.
Tästä seuraisi matemaattisesti ja mekaanisesti, että joidenkin sellaisten alueiden, joilla on aina ollut vaikeuksia, BKT nousisi äkisti yhteisön keskiarvon yläpuolelle.
Se ei olisi oikeudenmukaista.
Meidän täytyy löytää ratkaisu näitä alueita varten, joiden BKT nousisi tällä tavalla mekaanisesti yhteisön keskiarvon yläpuolelle.
Arvoisa puheenjohtaja Hatzidakis, sanoitte, että tarvitsemme lisää rahaa.
En voi tässä vaiheessa puhua kuin omasta puolestani.
Emme keskustele vielä tulevista rahoitusnäkymistä.
Annoin teille vain vähän osviittaa. Lisäsin siihen jo oman näkemykseni.
Summa, joka vastaa 0,45 prosenttia yhteisön BKT:stä ja johon päästään vuoteen 2006 ulottuvien Berliinin päätösten mukaan, jos lasketaan yhteen rakennerahastot, koheesiorahasto, liittymisen valmistelun määrärahat, SAPARD, PHARE, ISPA ja määrärahat, jotka on otettu varaukseen vuonna 2004 toteutuvia ensimmäisiä liittymisiä varten, tämä summa vastaa 0,45 prosenttia BKT:stä, ja mielestäni se on vertailupiste.
Menen vastauksessani vielä pidemmälle, sillä uskon rehellisesti, että jos nämä 12 valtiota liittyvät unioniin niiden nykyisessä tilassa, ei toteuttamamme politiikka voi olla uskottava, jos se alittaa edellä mainitun prosenttimäärän.
Tämän verran voin tänään sanoa.
Arvoisa puhemies, haluaisin kiittää komission jäsentä siitä avoimesta tavasta, jolla hän halusi esittää kertomuksensa täysistunnossa.
Tästä alkaa keskustelu rehti keskustelu johon me parlamentin jäseninä haluamme osallistua.
Komission jäsen ja parlamentin jäsen Hatzidakis sanoivat, että alueelliset erot kasvavat tulevaisuudessa kaksinkertaisiksi.
Yhteenkuuluvuuden saavuttamisen haasteesta tulee suurempi: unionilla on edessään ennennäkemätön laajentuminen, ja meillä on silti edelleen köyhiä alueita.
Esitän monen miljoonan euron kysymyksen, joka käyttääkseni komission entisen ranskalaisen puheenjohtajan sanoja kuuluu: "Onko meillä keinot saada tavoitteemme sopimaan yhteen?"
Eikä tämä tarkoita, että keinojen pitäisi olla rahoituskeinoja, vaan meidän täytyy tarkastella muitakin politiikkoja.
On selvää, että talousarvion rahoitusosuuksiin tulee yläraja.
Arvoisa komission jäsen, siksi pyydän teitä ja kollegaanne tarkastelemaan muiden politiikkojen tarjoamia mahdollisuuksia, erityisesti niitä konkreettisia etuja, joita syntyy, kun yksityinen sektori vedetään mukaan alueittemme elvyttämiseen.
Arvoisa komission jäsen, voitteko olla varma, että erityisesti Mario Monti, kilpailusta vastaava komission jäsen, sisäistää edistyksellisen näkemyksen varmistaakseen, että yksityisellä sektorilla omaksutaan innovatiivisia lähestymistapoja, joiden avulla unionissa voidaan vähentää alueellisia eroja?
.
(FR) Kiitos arvostuksestanne, jäsen McCarthy, ja vakuutan teille, että komissio ja erityisesti minä itse aiomme osallistua niin täällä kuin kansallisissa parlamenteissa ja eri alueilla ja alueiden kanssa mahdollisimman hajautetusti laajaan keskusteluun.
Lisäksi työryhmäni pääosastosta aikoo esitellä johtopäätöksiä laatimamme tarkan kuvan arvioinnista ja käydä kahtena tulevana vuonna erittäin avointa keskustelua.
Toiminnan kustannukset ovat nykyään noin 30 miljardia vuodessa.
Sanoin jo jäsen Hatzidakisille, mikä on mielestäni taso, jonka alapuolelle olisi vaikea jäädä ilman, että politiikka menettäisi uskottavuutensa.
Jäsen McCarthy, olen samaa mieltä kanssanne siitä, että tämän eurooppalaisen politiikan täytyy tukea muita ponnisteluja ja yhteisvaikutuksia.
Tämän takia painotan yhteistyön, yksityisen pääoman nykyaikaistamisen ja yhteistyökumppanimme, Euroopan investointipankin, osallistumisen tärkeyttä.
Ymmärrän hyvin myös huolenne paremmasta johdonmukaisuudesta kilpailupolitiikan kanssa, josta Mario Monti vastaa.
Meidän täytyy keksiä, kuinka yhdistämme perustamissopimuksen - erityisesti kilpailusääntöjen - kunnioittamisen ja aluepolitiikan.
Jäsen McCarthy, olen vain vakuuttunut siitä, ettei Euroopassa luoda yhteisvastuullisuutta ja yhteenkuuluvuutta pelkästään markkinoiden lakien, kysynnän ja tarjonnan varassa tai puhtaalla varojensiirtopolitiikalla.
En usko, että yksin liberalismin avulla poistetaan köyhyys köyhimmiltä alueilta ja kavennetaan eroa niiden ja vauraimpien alueiden välillä.
Tästä syystä aion puolustaa Euroopan julkista väliintuloa vastaisuudessakin.
Arvoisa puhemies, arvoisa komission jäsen, minä kiitän teitä erinomaisesta selonteosta myös ryhmäni puolesta.
Se johtaa varmasti vilpittömään mutta myös riidanalaisia asioita sisältävään keskusteluun, ja siksi haluan lämmittää keskustelua hieman heti alkuun kahdella kysymyksellä: nykyinen järjestelmä on oikeastaan voimassa vuoteen 2006 asti.
Jos neuvottelemme ehdokasvaltioiden kanssa tavoitteenamme niiden liittyminen unioniin vuonna 2004 tai 2005, kuinka voimme tehdä niille selväksi, että vaikka ne liittyvät nykyisissä oloissa, liittyvät ne millaisissa oloissa tahansa, ne eivät voi olettaa järjestelmää jatkettavan, ja että niiden pitää siis sopeutua toisenlaiseen yhteenkuuluvuuspolitiikkaan?
Toiseksi, voitte kenties hieman lievittää monilla alueilla vallitsevia pelkoja kertomalla meille, että ne alueet, joita mitä ylärajoja sitten asetammekin voidaan tukea vähemmän vuoden 2007 jälkeen, eivät menetä tukea, yhteisvastuullisuutta heti.
Kuinka niille voidaan antaa kuten tähänkin asti tukien asteittaisessa poistamisessa (phasing out) mahdollisuus saada vähitellen aikaan kehitystä niiden putoamatta heti järjestelmästä?
Voitte kenties hälventää pelkoja vastauksellanne.
.
(FR) Jäsen Jarzembowski, kiitos siitä, että esititte minulle tämän kysymyksen, joka on todellakin rahasta puhuttaessa todennäköisesti tärkein kysymys, josta keskustellaan.
Tarkennan kuitenkin, että niitä maita varten, jotka seuraavaksi liittyvät, mikä tapahtuisi todennäköisesti ennen vuotta 2006, on Berliinin rahoitusnäkymissä varattu noin 39,5 miljardia, joiden avulla nämä uudet jäsenvaltiot voivat osallistua nykyiseen yhteenkuuluvuuspolitiikkaan, mutta ne osallistuvat luonnollisesti vuoden 2006 jälkeen nykyisten jäsenvaltioiden tavoin politiikkaan, joka on todennäköisesti erilainen.
Olen esittänyt kertomuksessa neljä vaihtoehtoa niitä alueita varten, jotka voivat äkkiä mekaanisesti nousta kynnyksen yläpuolelle pelkästään siitä syystä, että unioniin liittyy erittäin köyhiä maita, ja voin nyt vain toistaa ne.
Ensimmäinen on, että säilytämme kylmästi nykyisen kynnyksen, joka on 75 prosenttia yhteisön BKT:stä ja jonka alapuolelle jäävät alueet ovat oikeutettuja kuulumaan tavoitteeseen 1, eli saamaan muita enemmän määrärahoja.
Toinen vaihtoehto on, että yhdistämme tähän 75 prosentin kynnykseen asteittaisen poistamisen politiikan (phasing out), jossa määritellään tietty aikaraja ja rahasumma, jolla helpotetaan sellaisten alueiden siirtymiä, jotka äkkiä nousisivat edellä mainitun kynnyksen yläpuolelle.
Kolmas vaihtoehto on, että nostamme kynnystä 75 prosentista, jotta se kattaisi useampia alueita.
Tämä herättäisi todennäköisesti kysymyksen rahoituksesta.
Neljäs vaihtoehto on, että otamme käyttöön kaksi eri kynnystä, yhden unionin nykyisille alueille ja toisen unioniin liittyville alueille.
En pysty enkä halua päättää tästä asiasta.
Olen tullut kuulemaan teitä.
Aion kuunnella, mitä jäsenvaltioilla, parlamenttien jäsenillä ja näiden alueiden edustajilla on sanottavana.
Meidän täytyy kuitenkin valita jokin näistä neljästä vaihtoehdosta.
Arvoisa puhemies, arvoisa komission jäsen, te puhuitte siitä, että sosiaalisen yhteenkuuluvuuden lisäämiseen tähtäävän politiikan painopiste on tulevaisuudessa idässä ja että yhteenkuuluvuuspolitiikka on mahdollista vain, mikäli siihen varataan riittävästi varoja.
Oletteko kanssani samaa mieltä siitä, että siihen tarvitaan myös riittävästi aikaa, sillä mehän olemme havainneet, että alueiden kehittäminen vaatii myös aikaa?
Kuinka voimme luottaa komission sitoutuvan siihen, että se käyttää molempia aikaa ja rahaa sosiaalisen yhteenkuuluvuuden lisäämiseen jo etukäteen?
Otsakkeen 8 käytettävissä on 4 miljardia euroa vuonna 2002.
Eikö olisi järkevää käyttää ne sosiaalisen yhteenkuuluvuuden lisäämiseen idässä jo ennen jäseneksi liittymistä?
Mitä mieltä olette asiasta?
. (FR) Jäsen Schroedter, tämä kaikki vie todellakin aikaa.
Mainitsin itse kertomuksessani, että niillä unionin nykyisillä jäsenvaltioilla, joilla on eniten vaikeuksia, alueilla, joilla ollaan eniten jäljessä, muiden saavuttamiseen menee ainakin yhden sukupolven verran aikaa.
Mainitsin yleistäen, että niillä mailla, jotka liittyvät unioniin vuosien 2004-2005 paikkeilla, siihen menee kahden sukupolven verran aikaa.
Olen samaa mieltä kanssanne siitä, että laajentuminen ja näiden maiden liittyminen unioniin onnistuu sitä paremmin, mitä paremmin nyt valmistellemme tämän liittymisen.
Siksi kollegani Verheugen, joka vastaa SAPARD-ohjelmasta ja Fischler, joka vastaa PHARE-ohjelmasta sekä minä, joka vastaan ympäristö- ja liikenneasioihin liittyvästä ISPA-ohjelmasta, vahdimme hyvin tarkkaan, että rahat käytetään hyvin ja että osa näihin tukiin kuuluvasta teknisestä avusta käytetään alueellisten johtajien kouluttamiseen.
Juuri tämä on heikkoutena ehdokasvaltioissa, joissa on uusia alueita.
Puolan voivodikunnat ovat vasta kaksi vuotta vanhoja.
Meidän täytyy siis auttaa alueellisia johtajia rakennerahastojen kautta, ja kehotan muuten jokaisen tilaisuuden tullen unionin nykyisiä paikallisia yhteisöjä solmimaan kumppanuusohjelmia ja toteuttamaan hajautettua yhteistyötä ehdokasvaltioiden alueiden kanssa, jotta meillä olisi ihmisläheistä ja jatkuvaa yhteistyötä jokaisen alueellisen yhteisön tasolla.
Pyrimme siis käyttämään liittymisen valmisteluun varatut rahat mahdollisimman hyvin.
En voi vielä vahvistaa, mitä teemme varaukseen otetuilla rahoilla vuoden 2002 jälkeen - puhuin äsken noin 40 miljardista - jos nämä valtiot eivät liity unioniin vuonna 2002, tällä hetkellä rahat on tarkoitettu toteutuvia liittymisiä varten.
Mutta kysymykseenne viitaten voin muistuttaa teille, että meillä on liittymistä valmistelevia välineitä, ja niiden avulla voimme tehdä ennakoivaa työtä, jotta liittymiset sujuisivat aikanaan ongelmitta.
Arvoisa komission jäsen, olen samaa mieltä siitä, että ilman taloudellista ja sosiaalista yhteenkuuluvuutta ei ole unioniakaan ja että ilman varoja ei ole myöskään yhteenkuuluvuutta.
Olen samaa mieltä myös siitä, että rakennerahastoja on käytetty tehokkaasti ja myönteisesti.
Siksi kysymykseni on tarkkaan ottaen seuraava: onko laajentuminen mahdollista ilman, että Euroopan unioni ryhtyy heti ensimmäisten liittymisten yhteydessä talousarviovaraukset ylittäviin lisäponnistuksiin?
Arvoisa komission jäsen, toiseksi minun on sanottava, että joillakin Euroopan alueilla ollaan levottomia ja että jotkin teidän vastauksistanne eivät ole ollenkaan rauhoittavia, vaikka vuoropuhelumme eteneekin tässä yhteydessä sangen nopeasti.
Kuitenkin juuri siksi luulen, että on tarpeen täsmentää hieman.
Te sanoitte, että on löydettävä ratkaisu, joka koskee nykyään varoja saavia alueita, erityisesti tavoitteeseen 1 kuuluvia.
Arvoisa komission jäsen, toivon, että olette täsmällisempi.
Mitä teidän kriteerinne mukaan käy Kastilia-La Manchalle, Extremaduralle, Andalusialle, Galicialle, Portugalin ja Kreikan alueille, "osavaltioille", jotka ovat juuri päässeet tavoitteen 1 piiriin?
Olkaamme havainnollisia, sillä levottomuudet näillä alueilla voidaan välttää ainoastaan selkeyden avulla.
. (FR) Jäsen Izquierdo Collado, minulla ei ole antaa tänään kaikkia vastauksia, ja jos olisi, niin voisitte moittia minua siitä.
Avaamme nyt keskustelun.
Puitteet ovat selkeät. Säännöt on määritelty.
Kaikille unionin alueille on annettu vakuudet vuoteen 2006 saakka.
Halusin kertoa teille totuuden, sillä laajentumisesta, suuresta Euroopan unionista, idän veljeskansojen vastaanottamisesta ei voida puhua katsomatta todellisia lukuja.
Tässä kertomuksessa kerrotaan totuus.
Enkä halunnut odottaa vuoteen 2005 kertoakseni totuuden ja esittääkseni kysymykset, joihin valtion- ja hallitusten päämiesten sekä parlamentin on aikanaan otettava kantaa komission ehdotusten pohjalta.
Meillä on siis ongelma, mutta meidän ei tarvitse kuitenkaan hätääntyä.
Haluan myös tarkentaa vastauksessa nykyisiä alueita - Extremaduraa, Etelä-Italiaa tai joitakin entisen Itä-Saksan osavaltioita - koskevaan kysymykseenne, että niiden kohtalo riippuu tasosta, jonka ne ovat saavuttaneet noin vuoden 2005-2006 tienoilla.
Sen tiedän kuitenkin, että jos säilytämme mittana tulon asukasta kohti - ja toivon, että näin tehdään, sillä tämä on objektiivinen mitta - yhteisön BKT:n keskiarvo laskee laajentumisen myötä.
Jäsen Izquierdo Collado, se laskee enemmän tai vähemmän, sen mukaan, liittyvätkö 12 ehdokasvaltiota samaan aikaan vai eri aikoihin.
Ei siis ole mitään syytä hätääntyä.
Laskua saattaa tapahtua äsken ennustamaani 18 prosenttiyksikköä vähemmän.
On kuitenkin totta, että jotkin alueet, jotka kuuluvat tällä hetkellä tavoitteeseen 1 ja joissa kehitys on hyvällä tasolla, vaikkakin vielä keskiarvon alapuolella, saattavat siirtyä keskiarvon yläpuolelle.
Tähän pitää siis löytää ratkaisu.
Sanoin itsekin, ettei näistä alueista tule äkisti rikkaita siksi, että Itä-Euroopan valtioita liittyy EU:hun.
Näille alueille täytyy löytää kunnollinen ratkaisu, ja niiden tukemista täytyy jatkaa, mainitsin tälle erilaisia vaihtoehtoja.
Yksi vaihtoehto, jota on sovellettu muun muassa Irlantiin ja joihinkin muihin alueisiin, on osoittaa määrärahoja asteittaiseen poistamiseen, jotta helpotetaan erityisesti sellaisten alueiden siirtymiä, jotka ovat lähimpänä yhteisön keskiarvoa.
Ja joka tapauksessa kertomuksen kartoista näkee - katsokaa karttoja tarkasti - että Espanjaan, Portugaliin, Kreikkaan ja jopa Italiaan jää keskiarvon laskiessakin nykyisen unionin erittäin köyhiä alueita.
Välimaastoon jääviä alueita varten täytyy löytää ratkaisu, joka on suurelta osin taloudellinen, ja minä haluan esittää kysymykset, jotta minua autettaisiin löytämään vastaukset sitten, kun niitä tarvitaan.
Arvoisa puhemies, tämä keskustelu tarjoaa meille mahdollisuuden pohtia vakavasti tosissamme käsiteltävänämme olevia ongelmia.
Kysymykseni on hyvin yksinkertainen.
On selvää, ettei laajentuminen tuo tullessaan pelkästään ongelmia vaikeuksissa oleville alueille, joita valmistaudumme ottamaan mukaan unioniin, vaan samanaikaisesti mikäli onnistumme luomaan yhtenäismarkkinat muut alueet voivat hyötyä laajentumisen tuomista eduista.
Suoraan sanottuna olen kyllä hieman huolestunut tästä keskiarvoa koskevasta pohdiskelusta, koska tulotasojakoa koskeva kysymys saattaisi ehkä antaa mahdollisuuden määritellä ne alueet, joita voisimme jollakin tavalla en tiedä, miten kehottaa osallistumaan hieman enemmän laajentumiseen liittyvän järjestelmän kokonaisrahoitukseen.
Niinpä uskon, että yhteenkuuluvuuspolitiikkaa silmällä pitäen saattaisi olla tarpeellista määrittää hieman pitemmälle kehitettyjä viittausperusteita. Haluan siis itsepintaisesti toivoa, että työskentely yhteisön aluekehityssuunnitelman edistämiseksi voisi tarjota meille joitakin selkeitä tavoitteita, eikä sen välttämättä tarvitse sitoa meitä tähän ajatukseen ehdottomasta konemaisesta toiminnasta, jossa alueet heitetään joko yhdelle tai toiselle puolelle, vaan että kykenemme hahmottamaan toimivan asteikon.
. (FR) Jäsen Paolo Costa, painotin äsken voimakkaasti - ja suokaa minun toistaa -, että halusin avata tämän keskustelun nyt, kun on vielä aikaista, jotta voimme pohtia asioiden perustaa ja meidän näkemystämme Euroopasta, joka ei ole pelkkä valintamyymälä vaan yhteisö.
Haluan, että puhumme yhteisvastuullisuudesta ja että pääsemme yksimielisyyteen sen poliittisista tavoitteista.
Kun sitten olemme yhtä mieltä tavoitteista, prioriteeteista ja menettelystä, meidän täytyy antaa itsellemme välineet.
Olisi siis huono tapa aloittaa tämä keskustelu puhumalla nyt vain rahasta.
Tiedän kyllä, että siitä puhutaan aikanaan.
Tämä oli ensimmäinen kohta.
Toinen kohta on yhteisvastuullisuus.
Uskon, että meidän täytyy jatkaa sen toteuttamista valtioiden tasolla.
Tiedätte hyvin, että on valtioita, jotka ovat nettomaksajia, ja valtioita, jotka eivät ole.
Mielestäni tämä uusjako on aika oikeudenmukainen ja tehokas.
Kolmanneksi haluan kiittää teitä siitä, että sanoitte ensimmäisessä puheenvuorossanne, että laajentumiseen liittyy - kuten minäkin uskon - ongelmia ja riskejä, mutta siihen liittyy myös tilaisuuksia ja mahdollisuuksia.
Jos katsotaan, mitä Espanjassa, Portugalissa tai Kreikassa on tapahtunut 20 vuodessa, olen täysin vakuuttunut - ja toistan tämän jokaisessa julkisessa keskustelussa, johon osallistun -, että jokaiseen laajentumiseen liittyy loppujen lopuksi keksipitkällä ja pitkällä aikavälillä enemmän tilaisuuksia ja mahdollisuuksia kuin ongelmia ja riskejä.
Jos ajatellaan moraalia ja politiikkaa pidemmälle, meillä ei ole mitään syytä pitää kurjuudessa eläviä kansoja ovemme takana.
Kurjuudella, kun se on aivan vieressämme, kuten Itä-Euroopassa, Albaniassa tai Balkanin maissa, on aina samat seuraukset.
Kun ihmisillä ei ole ruokaa, he lähtevät maastaan.
Kun he elävät kurjuudessa, he joutuvat kaikenlaisten kansallismielisten konfliktien, sotien, salakuljetuksen ja mafian uhreiksi.
Meidän täytyy toteuttaa tämä laajentuminen ja maksaa edistyksen jakamisen hinta muistakin kuin moraalisista ja poliittisista syistä.
Kiitän teitä vielä siitä, että annoitte minulle tilaisuuden sanoa, että tämän keskustelun täytyy todistaa sekin, että laajentumisen suureen haasteeseen liittyy enemmän mahdollisuuksia kuin riskejä.
Arvoisa puhemies, arvoisa komission jäsen, en ole vielä saanut tilaisuutta lukea kertomusta, mutta ensimmäinen kertomus yhteenkuuluvuudesta toi selkeästi esiin, että yhteinen maatalouspolitiikka ei ole vaikuttanut myönteisesti Euroopan unionin yhteenkuuluvuuteen.
Agenda 2000:n uudistuksessa rajoituttiin vain pitämään yllä status quo -tilaa yhteisessä maatalouspolitiikassa.
Kysynkin arvoisalta komission jäseneltä, voiko hän kertoa meille mitään tämän kertomuksen päätelmiä samaisesta yhteisestä maatalouspolitiikasta?
Arvoisa puhemies, minun asiani komission jäsenelle on yksinkertaisempi.
Haluaisin lyhyesti ehdottaa hänelle, että harkittaisiin muita perusteita tukien jakamiseen kuin puhdas BKT:n määrä ja työttömyyden taso.
Eikö pitäisi ottaa huomioon asukasluku, sen jakautuminen, mahdolliset valmiudet uuden teknologian ja tutkimuksen alalla ja maantieteellisestä sijainnista johtuvat kulkuyhteydet?
Kysyisin vielä lopuksi, eikö nykytilanne pakota meitä miettimään rahoitusnäkymien määrittelemistä uudestaan ennen vuotta 2006?
Arvoisa komission jäsen, te sanoitte puheenvuoronne aluksi, että meillä on haasteinamme laajentuminen ja maailmanlaajuistuminen.
Olen ottanut eräiden muiden jäsenten tavoin osaa Porto Alegressa pidettyyn Maailman sosiaalifoorumiin. Siellä kävi selkeästi ilmi, että olemme saapuneet maailmanlaajuistumisessa toiseen vaiheeseen, jolloin Euroopan unionin on oltava maailmassa keskeisessä roolissa.
Maailman sosiaalista tasapainoa koskevan kysymyksen on oltava osa talouspolitiikkaamme, ja koska te mainitsitte sen, kysyn teiltä, mitä Euroopan unioni aikoo tehdä tässä asiassa, koska sillä on selkeä vaikutus sisäisiin taloudellisiin ongelmiimme ja jopa talousarvioomme liittyviin ongelmiin.
Arvoisa komission jäsen, toiseksi haluaisin kysyä teiltä: kuinka oikeudenmukaista mielestänne on, että yhä koheesiovaroja saavien jäsenvaltioiden, kuten Espanjan, politiikkana on edelleen nolla-alijäämä, jonka riskinä...
(Puhemies keskeytti puhujan.)
Arvoisa puhemies, arvoisa komission jäsen, kiitoksia paljon, te puhuitte siitä, että tarvitsemme laajentumista varten myös uusia sääntöjä, todennäköisesti myös lisää rahaa.
Haluaisin esittää uusia sääntöjä ja samalla myös uusia ajatuksia koskevan kysymyksen.
Onko todella mahdollista ja onko tulevaisuudessakin järkevää liittää tuet ylimalkaisesti aina alueiden muodostamaan kulissiin ja alueisiin?
Eikö olisi järkevämpää asettaa etusijalle tiettyjä hankkeita koskevia ajatuksia tai tiettyjä tuen painopisteitä?
Silloin voisimme antaa rahaa paremmin kohdennetustikin.
Arvoisa puhemies, arvoisa komission jäsen, sanon iloiten, että tuota oli mieluista kuulla.
En ole vielä saanut tilaisuutta lukea kertomusta, mutta pidin siitä, mitä sanoitte.
Haluaisinkin kysyä teiltä seuraavaa: onko komissio valmis ponnistelemaan sen puolesta, että yhteisön talousarvion varoja nostettaisiin nykyisestä 1,04 prosentin tasosta 1,27 prosenttiin BKT:stä, mikä on jo hyväksytty?
Sillä jos talousarvio on hyväksytyn tason mukainen, niin meillä on varaa.
Toinen kysymys on seuraava: arvoisa komission jäsen, mitä syrjäisimmille alueille oikein tapahtuu?
Niistä ette sanoneet meille mitään ja minä olen näistä alueista huolissani.
Arvoisa puhemies, haluan kiittää komission jäsentä, että hän käyttää tämän kertomuksen yhteydessä sanaa yhteisvastuullisuus.
Juuri siitähän yhteenkuuluvuuspolitiikassa ja aluepolitiikassa on kyse.
Haluaisin myös aivan lyhyesti kysyä, aiotaanko jatkossa käytävässä keskustelussa käsitellä kaikkia muitakin unionin politiikan alueita, jotka ovat tärkeitä alueellisen kasvun kannalta - koulutusta, tutkimusta ja sosiaalipolitiikkaa; se olisi välttämätöntä, jotta pystyisimme hyödyntämään kaikkien ihmisten kykyä osallistua alueiden kasvuun ja tukemaan sitä.
. (FR) Arvoisa puhemies, olen pahoillani, että olen puhunut liian pitkään, olen kuitenkin ennen kaikkea pahoillani niiden parlamentin jäsenten puolesta, jotka eivät ole päässeet esittämään kysymyksiään.
Olen kuitenkin halukas - kuten tiedätte - jatkamaan tätä keskustelua tulevina viikkoina ja kuukausina.
Jäsen Cunha, jos luette kertomuksen, huomaatte, että siinä kerrotaan, ettei YMP, jonka tavoitteet ovat tuotanto, vientikapasiteetti ja riittoisuus, ole osallistunut toivotulla tavalla tähän alueellisen yhteenkuuluvuuspolitiikkaan etenkään siitä syystä, että maatilat ovat kooltaan muita pienempiä alueilla, joilla yhteenkuuluvuutta tarvitaan.
Siksi korostin itse sitä, että meidän täytyy - sanoin tämän äsken - parantaa yhteisvaikutuksia yhteisen maatalouspolitiikan kanssa.
Yksi keino voisi kenties olla, että kasvattaisimme maaseudun kehittämistä koskevaa YMP:n toista pilaria, kuten Berliinissä jo aloitettiin.
Jäsen Darras, en usko, että yhteenkuuluvuuspolitiikan yhteydessä tarvitsee neuvotella uusiksi rahoitusnäkymiä.
Berliinissä vahvistetut luvut vaikuttavat minusta oikeilta.
Siellä varattiin jo vuodeksi 2002 - vaikka tiedetään, ettei uusia jäseniä oteta vielä vuonna 2002 tai 2003 - riittävät summat uusien jäsenten liittymiseen, enkä siis usko, että rahoitusnäkymiä tarvitsee uudistaa.
Mainitsitte perusteisiin tulevat mahdolliset muutokset.
Voisimme jatkaa tästä aiheesta, jäsen Darras, mutta haluan huomauttaa, että kun lähtökohtana on elintaso, eli BKT asukasta kohti, ei olla kaukana todellisuudesta, sillä alhaisimpiin elintasoihin liittyy korkein työttömyys, huonoimmat ympäristöolosuhteet ja vähäisimmät Internetin käyttömahdollisuudet.
Kun siis mitataan elintaso asukasta kohti, saadaan mielestäni hyvä kuva alueiden todellisesta tilasta - eikä ole sattumaa, että edeltäjäni Wulf-Mathies ja parlamentin jäsenet, jotka pohtivat tätä kysymystä, olivat yhtä mieltä tästä perusteesta.
Tiedätte, että tämä peruste voidaan yhdistää muihin perusteisiin, kuten työttömyyteen, mutta haluaisin säilyttää tämän perusteen, sillä se on mielestäni objektiivinen.
Jäsen Nogueira, minulla ei ole riittävästi aikaa keskusteluun maailmanlaajuistumisesta ja maailmanlaajuisesta kehityksestä.
Mainitsin kuitenkin äsken, kuten ymmärsitte, yhteenkuuluvuuspolitiikan uuden kontekstin, joka liittyy tähän maailmanlaajuiseen kehitykseen ja maailmanlaajuistumiseen, jotka aiheuttavat sen Jacques Delorsin ja monen muun noin 15 vuotta sitten tunnistaman vaaran, jonka vuoksi he ehdottivat tätä yhteenkuuluvuuspolitiikkaa.
Yhtenäismarkkinoiden sisälläkin on vaarana, että rikkaudet, kaupankäynti ja ihmiset keskittyvät aina samoihin paikkoihin ja että köyhimmät alueet köyhtyvät entisestään ja jäävät yhä enemmän syrjään.
Yhtenäismarkkinoilla tämä vaara kasvaa maailmanlaajuistumisen keskellä elävässä Euroopassa.
Siksi olen sitä mieltä, että tarvitsemme yhä enemmän yhteenkuuluvuutta ja välineitä sen käyttöön.
Jäsen Rack, olen kyllä valmis pohtimaan kanssanne uusia menetelmiä, etenkin tavoitteen 2 uudeksi politiikaksi.
En ole esimerkiksi vakuuttunut siitä, että on hyödyllistä tai mielekästä tehdä tavoitteen 2 vyöhykejako Brysselissä, jossa vahvistan jäsenvaltioiden kanssa mitkä kaupunginosat, kunnat ja kylät kuuluvat todella tavoitteeseen 2.
Mielestäni tällainen byrokratia ei ole järkevää, ja siksi uskon, että niitä alueita, jotka eivät kuulu eniten kehityksestä jälkeen jääneisiin, koskevan tavoitteen 2 politiikka voisi olla yksinkertaisempi ja hajautetumpi ja sen käyttöön voisi antaa välineitä, jotka on tarjottu yhteisön politiikoille tai alueelliselle ulottuvuudelle, kaupungeille, vuoristolle, saarille, raja-alueille tai laaja-alaisille tavoitteille, kuten sosiaaliselle yhteenkuuluvuudelle ja köyhyyden torjunnalle.
Voimme hyvin pohtia näitä välineitä, joiden hallinnointi on hajautettua jäsenvaltioiden tasolla ja jotka eivät vaikuta kansalaisista aina niin byrokraattisilta.
Jäsen Torres Marques, en voi edetä pidemmälle vastauksessani rahoitusnäkymistä.
En ole unohtanut mainita syrjäisimpiä alueita. Puhuin niistä jopa alustavassa puheenvuorossani.
Olen omistanut näille alueille oman kappaleen.
Teen paljon töitä näiden seitsemän syrjäisimmän alueen hyväksi, kuten komission puheenjohtaja Prodi on pyytänyt.
Tästä syystä komissio julkaisi muutama viikko sitten tärkeän kertomuksen rakennetukien, maataloustukien ja kalastustukien soveltamisesta ja poikkeuksista, joihin syrjäisimpien alueiden vastuuhenkilöt olivat kokonaisuudessaan tyytyväisiä, ja uskon, että perustamissopimuksen 299 mukaisesti näiden syrjäisimpien alueiden täytyy olla jatkossakin oikeutettuja erityiskohteluun, sillä ne ovat todella syrjäisimpiä, ne ovat kaukaisimmat rajamme Intian valtameressä, Atlantilla tai Amerikan mantereen lähettyvillä.
Jäsen Hedkvist-Petersen, kiitos, että kiinnititte minun tavoin huomiota "yhteisvastuullisuus" -sanan tärkeyteen.
Kertomuksen otsikko, hyvät parlamentin jäsenet, on "Euroopan yhtenäisyys, kansojen yhteisvastuullisuus, alueiden monimuotoisuus". Tämä on otsikko, jonka halusimme antaa kertomukselle, ja huomaatte, kun luette kertomuksen tarkasti, että tuon siinä selkeästi esiin - sillä asia on minulle tärkeä - tarpeen parantaa yhteisön politiikkojen yhdenmukaisuutta alueellisen kehityksen ja yhteenkuuluvuuden kanssa, erityisesti tutkimuksen ja sosiaalisen toimintaohjelman alalla, ja totean samassa yhteydessä, että sosiaalipolitiikka kuuluu luonnollisesti jäsenvaltioiden ja hallitusten toimivaltaan.
Työskentelen yhteisön nykyisen toimivallan rajoissa.
Kiitos, arvoisa komission jäsen.
Asian käsittely on päättynyt.
Välimeren alue
Esityslistalla on seuraavana yhteiskeskustelu seuraavista mietinnöistä:
Muscardinin laatima ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietintö (A5-008/01) Euroopan unionin Välimeren aluetta koskevasta yhteisestä strategiasta, päätetty Feiran Eurooppa-neuvostossa 19. kesäkuuta 2000 (C5-0510/2000 - 2000/2247(COS)),
Naïrin laatima ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietintö (A5-0009/2001) komission tiedonannosta EU:n ja Välimeren alueen suhteista: "Barcelonan prosessin lujittaminen" (KOM(2000) 497 - C5 -0630/2000 - 2000/2294(COS)).
Arvoisa puhemies, haluaisin kiittää niitä kollegoja, jotka tapaamisten, vuoropuhelujen ja keskustelujen kautta ovat kantaneet kortensa kekoon siinä, mitä pidämme edistysaskeleena Euroopan asemassa Välimeren alueeseen nähden: meidän ei pidä mieltää Välimerta pelkästään porttina Lähi-itään vaan myös Atlantille, joka on myös kulttuuriin, eikä pelkästään talouteen sidottua todellisuutta, jota tarvitaan etelä-etelä-vuoropuhelun sekä myös pohjoinen-etelä- ja itä-etelä-vuoropuhelun lujittamiseksi hetkenä, jolloin lähestyvä laajentuminen kutsuu meitä kaikkia täyttämään tarkat velvoitteet.
Kehityksen pitää käydä yksiin ihmisen arvokkuuden sekä ympäristön ja terveyden suojelun kanssa.
Talouskehityksessä ei voi unohtaa ihmisoikeuksia ja keskinäisten erityisominaisuuksien kunnioittamista.
Olemme kaikki sisäistäneet, että Eurooppaa varten tarvitaan uusi filosofia: jotta yhteiset strategiat olisivat tehokkaita, niiden pitää olla todenmukaisia ja mahdollisia toteuttaa.
Meidän pitää siis asettaa itsellemme varmoja päämääriä, jotka on mahdollista saavuttaa, jotta tavoittaisimme kehityksen, turvallisuuden ja vakauden.
Runoilija sanoisi, että sellaisen ihmisen käy huonosti, joka ei kykene uneksimaan suurista asioista, mutta valtionmies vastaisi siihen, että sellaisen poliitikon, joka antaa liian kaukaisten unelmien johtaa itsensä harhaan, eikä huomaa edessään olevia ongelmia käy huonosti.
Me olemme pyrkineet tekemään toiveistamme konkreettisia ja antamaan niille mahdollisuuden toteutua lyhyellä ja keskipitkällä aikavälillä.
Lyhyesti sanottuna olemme siis esittäneet ehdotuksia, joiden avulla kaikki Välimeren maat voivat löytää samanlaisen arvoaseman ja mahdollisuuden kehitykseen uudessa ja selkeämmässä suhteessa yhä laajemman ja monimuotoisemman Euroopan kanssa, jonka kansainvälinen uskottavuus on vaarassa muiden teollistuneiden maiden edessä.
Ympäristöä ja terveyttä pitää suojella, työntekijöiden arvokkuutta pitää kunnioittaa; tuotteiden laatu pitää turvata kuluttajien ja oikeudenmukaisen vapaan kaupan suojaamiseksi; jokaisen maan kulttuurin erityispiirteet ja myös arkkitehtuuriin liittyvät perinteet ja paikalliset valvotut laatutuotteet pitää ottaa huomioon; me eurooppalaiset emme saa missään nimessä käyttää kumppanuussuhteita liioitellusti hyväksemme viemällä näihin maihin tuotteita, jotka on kielletty meillä niiden vaarallisuuden vuoksi; Välimeren kumppaneidemme voimavarojen kehittämistä täytyy vauhdittaa myös siten, että autamme Euroopassa opiskelleita ja erikoistuneita useita tuhansia nuoria pääsemään kiinni työhön. Lastensuojelu, alaikäisten hyväksikäytön ja uuden orjuuden vastainen taistelu, naisten työympäristö ja joka tapauksessa jokaisen ihmisen arvokkuuden huomioiminen ovat tärkeitä askeleita, ja yhtä lailla tärkeänä ja olennaisena asiana täytyy pitää Euroopan panosta ja tarkkavaisuutta, jota se osoittaa tehdessään tarmokkaasti työtä rauhan ja keskinäisen kunnioituksen saavuttamiseksi Lähi-idässä.
Emme voi kieltää, että vaikka toisiaan seuranneet huippukokoukset ovat yhtäältä toimineet virstanpylväinä monien ongelmien tunnistamisessa, niissä on kuitenkin poljettu paikallaan näiden samojen ongelmien ratkaisemisessa.
Toteammekin pettyneinä, että hallitukset eivät ole vieneet eteenpäin Barcelonassa laadittuja ehdotuksia: demokratia, oikeusvaltio, avoimuus, sosiaaliset oikeudet, sisäsyntyinen kehityspolitiikka auttavat kansoja, etteivät ne joutuisi väkisin hylkäämään omaa maataan.
Uusi kolmikantakauppaa koskeva politiikka, tyypillisten ja myös eurooppalaisten tuotteiden suojelu niin, että väärennökset ja petokset tuomitaan ja kielletään, elintarvike- ja ympäristöturvallisuus, käsiteollisuuden erityispiirteiden kehittäminen ja erityisohjelmat aavikoitumisen estämiseen ja juomavesivarojen kehittämiseen sekä matkailun kehittäminen ovat eräitä niistä monista aiheista, joita käsittelimme.
Ja tässä kohtaa haluan kiittää valiokunnan ja poliittisten ryhmien virkamiehiä tehdystä työstä, joka vaati erityisponnisteluja, kun otamme huomioon lähestyvät määräajat.
Nyt aika on kypsä toteuttamiskelpoisten hankkeiden käsittelemiseen, ja toteuttamiskelpoisia ovat ne hankkeet, jotka eivät perustu puolueellisiin ennakkoluuloihin tai salaisiin intresseihin, vaan jotka perustuvat kykyyn yhdistää politiikan harjoittamisessa kansalaisten suurimmat tarpeet sekä taloudellinen ja sosiaalinen tilanne.
Tästä syystä koko Euroopan, eikä pelkästään Välimeren alueen Euroopan, johon minulla on kunnia italialaisena kuulua, täytyy nyt katsoa, että sen itään ja etelään kohdistuva rooli ja tehtävä ovat välttämättömiä, ja vahvistaa, että sopusuhtaisen ja kestävän kehityksen saavuttamiseksi talouden tarpeiden pitää kulkea käsi kädessä ihmisen arvokkuuden kanssa.
Tätä tekstiä ei kirjoitettu siksi, että se julkaistaisiin ja jätettäisiin pelkäksi aiejulistukseksi, ja tämän vuoksi suuntaamme luottavaisina ja toiveikkaina katseemme kohti komissiota ja neuvostoa, jotta yhteisvaikutus Euroopan parlamentin kanssa voitaisiin toteuttaa ja jotta siitä voisi tulla ajankohtainen kysymys.
. (FR) Arvoisa puhemies, ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunta pyysi minua viime marraskuussa laatimaan mietinnön komission tiedonannosta "Barcelonan prosessin lujittaminen".
Tiedonannolla ja komissiolla on kaksitahoinen tehtävä. Ensimmäiseksi on tarkoitus arvioida Barcelonan prosessin tuloksia ja toiseksi laatia suosituksia viime marraskuussa Marseillessa pidettyä ministerikokousta varten.
Ennen kuin lähden käsittelemään ydinkysymyksiä, haluan kiittää ulkoasioiden valiokunnan kollegoitani, joiden kanssa kävin lukuisia keskusteluja, joista oli paljon hyötyä mietinnön lopullisessa laatimisessa.
Haluan myös tuoda esiin, että laatiessani tätä mietintöä otin huomioon kaiken sen työn, joka parlamentissa on jo tehty Välimeren kysymyksen tiimoilla, ja haluan osoittaa erityisen kiitoksen jäsen Jannis Sakellarioulle hänen tekemästään työstä.
Komissio toistaa tiedonannossaan Euroopan unionin Välimeren politiikan kolme päätavoitetta, jotka ovat: rauhan ja vakauden alueen luominen, yhteisen hyvinvoinnin alueen luominen lisäämällä asteittain vapaakauppaa sekä alueen kansojen keskinäisen ymmärryksen edistäminen ja kansalaisyhteiskunnan kehittäminen.
Arvoisa puhemies, näistä kolmesta tavoitteesta on tähän päivään mennessä tosiasiassa pantu alulle ainoastaan vapaakauppa-alueen luominen.
Ilahduin kuitenkin kuullessani äsken komission jäsen Barnierin suunnilleen sanovan, ettei syvien eriarvoisuuksien ollessa voimassa pelkkä vapauttaminen voi taata talouskehitystä tai rakenteeltaan rikkonaisten yhteiskuntien eheytymistä. Lisäksi kyse on Euroopan ehdoilla toimivasta vapaakauppa-alueesta.
Yksi luku riittää todistamaan tämän. Euroopan unionin Välimeren maille siirtämien budjettivarojen kokonaissumma on miljardi euroa vuodessa, kun taas Välimeren maiden EU:n kanssa käymän kaupan vaje on 34 miljardia euroa vuodessa.
Toisin sanoen, Euroopan unionin rahoitustuki Välimeren maille vastaa alle kolmaskymmenesosaa vapaakauppa-alueen Euroopalle tuomista eduista.
Rauhan ja vapauden alueella EU:lla ei ole kovinkaan paljon poliittista painoarvoa, vaikka etelä aidosti tarvitsee Eurooppaa.
Konfliktialueita on paljon, ja ne saattavat vaarantaa koko Barcelonan prosessin.
Aktiivisen kansalaisyhteiskunnan kehittämisestä voidaan todeta, että MEDA-ohjelmilla on ollut merkitystä lähinnä sellaisille henkilöille, joilla oli jo aiemmin yhteyksiä Eurooppaan tai joilla on läheiset siteet hallituksiin.
Kansalaisyhteiskunnalle niillä ei ole ollut paljon merkitystä.
Hajautetun yhteistyön ohjelmat, joiden on määrä tarjota Välimeren etelä- ja pohjoispuolen kansalaisyhteiskuntien toimijoille tilaisuus tavata ja laatia yhteisesti hankkeita, ovat olleet "jäissä" vuodesta 1995.
Tulokset ovat siis aika vaatimattomia, turhautumiset voimakkaita, useat pitivät Marseillen kokousta osittain epäonnistuneena.
Barcelonassa vuonna 1995 synnytetty kokonaisvaltainen visio Euro-Välimeri-kumppanuudesta on korvattu neuvotteluilla, joista puuttuu todellinen poliittinen tahto.
Olen pyrkinyt esittämään mietinnössäni joitakin ehdotuksia tilanteen ratkaisemiseksi.
Esittelen tässä niiden kuusi pääkohtaa.
Ensinnäkin vapaakauppa-alue pitäisi mielestäni sisällyttää todelliseen strategiseen kokonaiskuvaan.
Meidän täytyy luoda Välimeren alueen kumppaneidemme kanssa perusta assosioiduille yhteismarkkinoille, jotka kykenevät yhdentymään Euroopan talouteen samalla, kun otetaan huomioon etelän kehityksen sisäsyntyiset parametrit.
Vapaakauppa-aluehankkeen tavoitteet on määriteltävä siten, että pyritään luomaan todelliset yhteismarkkinat, jotka kattavat kaikki hyödykkeet.
Toiseksi muuttoliikkeet on asetettava kehityksen keskipisteeseen.
Välimeren etelä- ja pohjoispuolen välillä ei voi olla todellista yhteistyötä, ennen kuin henkilöiden järjestynyttä liikkumista aletaan käsitellä.
Siksi uskon, että muuttoliikkeet tulevat lähivuosina olemaan keskeisessä asemassa suhteissamme näihin maihin.
Meidän täytyy hallinnoida yhteisesti muuttoliikkeitä, myös laitonta maahanmuuttoa ja mafioiden torjuntaa.
Meidän täytyy myös suuntautua kohti Kansainvälisen työjärjestön mallin mukaisia tilapäisiä maahanmuuttoja, jotka eivät anna oikeutta pysyvään oleskeluun.
Kumppanuusohjelman toimijoita varten olisi mielestäni otettava käyttöön erityinen matkustusviisumi.
Maahanmuutto pitäisi myös valjastaa palvelemaan kotimaan kehitystä.
Siirtolaiset auttavat kotimaataan kehittymään.
Tiedän, että Euroopan unioni - eli komissio - on tehnyt paljon tämänsuuntaista työtä.
Pyydän sitä menemään paljon pidemmälle ja rahoittamaan siirtolaisten mikrohankkeita.
Ehdotankin tässä hengessä, että perustettaisiin muuttovirtojen seurantakeskus, jonka tavoitteena olisi tutkia muuttovirtoja ja laatia tutkimusten pohjalta ehdotuksia unionille.
Meidän täytyy myös tukea tehostettua assosiaatiota niiden Euro-Välimeri-alueen maiden välillä, jotka sellaista haluavat.
Toistan yhden komission jäsen Pattenin ehdotuksen, joka oli mielestäni äärimmäisen mielenkiintoinen. Komission jäsen Patten sanoi toivovansa, että joihinkin alueellisiin hankkeisiin voisi osallistua vaihteleva määrä asiasta kiinnostuneita jäsenvaltioita ja Välimeren kumppanimaita hankkeesta toiseen vaihtelevissa kokoonpanoissa.
Kannatan tätä ehdotusta, sillä uskon, että sen avulla voidaan luoda todellisia ja vahvoja siteitä niiden Välimeren etelä- ja pohjoispuolen maiden välille, jotka haluavat mennä muita pidemmälle yhdessä.
Neljänneksi täytyy tietenkin uudistaa MEDA-ohjelman hallinnointia.
Komissiolla on taipumusta suhtautua hyvin kriittisesti Välimeren alueen kumppaneihin.
On pakko todeta, että vaikka eräillä kumppanuusmailla on saattanut olla vaikeuksia infrastruktuurien puutteiden vuoksi, niin MEDA-määrärahojen alhainen käyttöaste johtuu ennen kaikkea komission kyvyttömyydestä hallinnoida kyseisiä määrärahoja ja ottaa mukaan toimijoita, jotka kykenisivät vastaamaan toiminnasta.
Myös ihmisoikeuksien puolustamisen täytyy merkitä muutakin kuin periaatteellista toteamusta. Tavoitteena on auttaa Välimeren etelänpuoleisia maita rakentamaan oikeusvaltioita eikä vain luoda talousjärjestelmiä, jotka otetaan ehdotettuihin rakenteellista sopeuttamista koskeviin ohjelmiin.
Kuudenneksi täytyy myöntää huomattava rahoitus.
Lähi-idän rauhanprosessin umpikujaan ajautumisen vuoksi kaikki alueiden välinen taloudellinen, sosiaalinen ja/tai kulttuurinen kehitys on vaikeaa.
Mielestäni komission täytyy ottaa tämä tilanne huomioon.
Sanoisin lopuksi, että henkilöiden organisoitu liikkuminen, yhteinen kehitys ja hajautettu yhteistyö ovat mietintöni päälinjat, ja mielestäni niiden pitäisi olla myös komission päälinjat.
Arvoisa puhemies, kulttuurivaliokunnan Barcelonan prosessia koskevan lausunnon esittelijänä haluaisin välittää täällä joitakin huolenaiheita ja ehdotuksia, jotka on hyväksytty valiokunnassa yksimielisesti.
Ensinnäkin haluan pyytää kiinnittämään huomion tarpeeseen parantaa kulttuuriohjelmia, mikä ei tarkoita huomion pyytämistä perinteisesti.
Me tiedämme, että kaikkein menestyksekkäintä yhteistyötä Välimeren valtiot ovat tehneet Euromed Heritage -ohjelman puitteissa.
Toisaalta pidämme kulttuuria vaurauden vauhdittajana.
Minkälainen esimerkiksi Egypti olisi ilman kulttuurimatkailuaan, joka on yhdistänyt sitä eniten muuhun maailmaan ja ollut sen vaurauden pääasiallisia lähteitä?
Kulttuuri on siis yksi helppokäyttöisimmistä, helpoimmin saatavilla olevista ja kehittyneimmistä osa-alueista. Se on alue, jolla Välimeren kehittämisestä on eniten kokemusta, ja siksi se voi liittyä läheisesti ihmisten väliseen kanssakäymiseen, joka avaa sille jatkuvasti uusia ovia.
Samalla haluamme kiinnittää huomiota koulutukseen.
Uskomme, että mikäli Välimeren kauppa-alueella ei huolehdita koulutuksesta, siitä tulee Välimeren siirtokunta-alue.
Niinpä ainoa mahdollisuus liittää sosiaalikysymykset yrityselämän ja länsimaailman arvoihin pohjautuu koulutukseen.
Toisaalta uskomme, että se toimii myös omaperäisenä ja aitona perustana, jolle tulevaa kehitystä voidaan rakentaa.
Sitä paitsi ainoa mahdollisuus levittää ihmisoikeuksia koskevia ajatuksiemme edellyttää, että väestömme on paremmin koulutettua ja kasvatettua.
Siksi emme puhukaan kuluneista lauseenparsista vaan tosiasioista.
Eräs meitä myös huolestuttava asia on se, että komissio on omaksunut kokouskutsun saaneiden maiden ajattelutavan ja ehdot.
Mielestäni MEDA-ohjelman epäonnistuminen johtuu suurimmaksi osaksi siitä, että me suhtaudumme siihen niin kuin se olisi koko Euroopan laajuinen, mikä on komission hankkeiden kannalta erittäin mukavaa.
On tarpeellista kehittää monia pieniä hankkeita.
On tarpeellista korjata mukana olevien valtioiden sisäistä yhteiskuntarakennetta, yliopistoja, koulutuslaitoksia, museoita, kulttuurialaa ja koko yhteiskuntaa, jotta tulevaa kehitystä suunniteltaessa tukeuduttaisiin siihen.
. (FR) Arvoisa puhemies, teollisuusvaliokunta on osallistunut useasti merkittävällä tavalla keskusteluun unionin Välimeren-politiikasta ja vuonna 1995 aloitetusta Barcelonan prosessin lujittamisesta.
Teimme näin etenkin MEDAn toiminnasta kertoneella mietinnöllä, jonka esitin 5. syyskuuta 2000 ja joka hyväksyttiin parlamentissa lähes yksimielisesti samoin kuin MEDA II -asetuksen muuttaminen.
Olisi ollut hyvä, jos Feiran Eurooppa-neuvosto olisi käsitellyt MEDAa, joka on tämän politiikan täytäntöönpanon tärkein väline ja jolle on ajanjaksoksi 2000-2006 myönnetty 5,37 miljardia euroa, joihin eivät sisälly Euroopan investointipankin myöntämät luotot.
Toivomme MEDAlle suurempaa rahoitusta, sillä Euroopan unionin Välimeren-politiikka ei saa kärsiä tuesta, jota EU täysin oikeutetusti tarjoaa Balkanin alueelle.
Kaikissa keskusteluissa, käytiinpä niitä missä tahansa valiokunnassa (ulkoasioiden, teollisuuden, maatalouden tai kulttuurin) tai parlamentissa, suositellaan aina yksimielisesti samoja asioita.
Me korostamme ensinnäkin tarvetta määritellä Välimeren-strategia yhdessä kolmansien maiden kanssa, toiseksi tarvetta kehittää hajautettua yhteistyötä, jonka yhteydessä solmitaan sopimuksia paikallisten yhteisöjen ja kansalaisyhteiskunnan, erityisesti kansalaisjärjestöjen kanssa, niin rajaseutualueilla kuin etelä-etelä-yhteistyön puitteissa alueellisen yhdentymisen lisäämiseksi.
Kolmanneksi korostamme parlamentin ja komission päätöstä teettää vuosittain arviointi ihmisoikeustilanteesta sopimuksen osapuolina olevissa maissa, ja neljänneksi korostamme, kuinka kiireellistä on hyväksyä rauhaa ja vakautta koskeva peruskirja, jotta voimme ottaa aktiivisemman roolin muun muassa Lähi-idän rauhanpalauttamisessa.
Aiomme kiinnittää erityisen paljon huomiota paikallisesti ohjattujen ja kestävään kehitykseen liittyvien toimien etenemiseen - vaikka niitä ei mainita Feiran päätelmissä - sekä tällä alalla toteutettavaan asteittaiseen arviointiin, ympäristöön ja vedenlaatuun liittyvien ohjelmien täytäntöönpanoon, START-ohjelman elvytykseen sekä kolmansien Välimeren alueen maiden osallistumiseen tutkimuksen ja teknologisen kehityksen kuudenteen puiteohjelmaan.
Teollisuus-, ulkomaankauppa-, tutkimus- ja energiavaliokunta on antanut yksimielisen lausunnon näistä kysymyksistä.
. (IT) Arvoisa puhemies, jos Euroopan unionille vaaditaan etumiehen asemaa, se merkitsee sellaisten suuntaviivojen toteuttamista, jotka ovat tähän mennessä olleet pikemmin paperiin kirjattuja kuin jokapäiväiseen toimintaan juurrutettuja.
Kestävän kumppanuuden kehittäminen Pohjois-Afrikan, Vähä-Aasian ja Balkanin maiden kanssa on vastuullinen velvollisuus, jota olemme jo vaatineet itsellemme, mutta jota viemme eteenpäin liian hitaasti.
Se on tämän Euroopan velvollisuus, jonka tehtävänä on toimia kaupan, kehityksen, kasvun ja taloudellisen hyvinvoinnin tasapainoisen järjestelmän liikkeellepanevana voimana.
Ja näin myös siksi, että onnistuisimme hillitsemään tämän viimeisen vuosikymmenen huolestuttavan muuttoliikkeen, joka on selvä merkki puuttuvasta kahdenvälisestä yhteistyöpolitiikasta.
Meidän pitää lähteä liikkeelle juuri näistä kahdesta välineestä, mikäli haluamme todellakin saattaa Välimeren alueen takaisin entiseen loistoonsa, ja ennen kaikkea meidän pitää jälleen harjoittaa poliittisen arvokkaasti tuota etualalla toimivan roolia.
Euroopan pitää ehdottomasti toimia liikkeellepanevana voimana tässä geopoliittisessa näkymässä ja vauhdittaa assosiaatiosopimuksia EIP:n myöntämien rahoitusvälineiden ja ennen kaikkea MEDA-ohjelman kautta.
Samaan aikaan EuroVälimerialueen rauhan ja vakauden peruskirjan hyväksymistä ei voi enää lykätä, peruskirjan, jonka puitteissa kahden rannan osapuolten pitää tehdä yhteistyötä aktiivisin ponnisteluin ja jonka perusta pitää etsiä ihmisten oikeuksista, perheestä, kulttuurien erilaisuuksista ja uskonnollisesta vuoropuhelusta.
Niinpä kaikkien vaikeinta haastetta, maahanmuuttokysymystä pitää käsitellä kunnioittamalla kulttuurillisia ja sosiaalisia erityispiirteitä ja siten, että kysymyksestä itsestään muodostuu kehityksen väline.
Emmekä voi kieltää, etteikö Euroopan työvoiman tarve kasvaisi jatkuvasti, mutta samaan aikaan laittomasta maahanmuutosta ja lukuisista tämänhetkisistä laittoman kaupankäynnin muodoista on tehtävä loppu.
Jos emme luo todellista ja vahvaa estettä kaikelle sellaiselle, joka riitelee laillisuutta ja demokraattisia lakeja vastaan, eripuraisuuksien, epätoivon ja väkivaltaisuuksienkin paheneminen vain yltyisi, ja nämä mitätöisivät tähän mennessä toteutetut ponnistelut ja keskustelut.
. (SV) Arvoisa puhemies, hyvät parlamentin jäsenet, arvoisa komission jäsen, puheenjohtajavaltio Ruotsi pitää Euro-Välimeri-alueen yhteistyötä merkityksellisenä ja tärkeänä kysymyksenä.
Olen sen vuoksi kuunnellut erittäin kiinnostuneena esittelijä Muscardinin ja Naïrin esityksiä.
On ilahduttavaa voida huomata, että osa molemmissa mietinnöissä esitetyistä arvosteluista otetaan esille puheenjohtajavaltio Ruotsin keskeisissä painopistealueissa.
Poliittisella tasolla puheenjohtajavaltio haluaa edistää demokratiaa ja ihmisoikeuksia, taloudellisia, sosiaalisia ja ympäristöllisiä edistysaskelia sekä tasa-arvoa ja erilaisten syrjintämuotojen torjuntaa.
Taloudellisella ja rahataloudellisella alueella haluamme edistää niin dynaamista kuin "inhimillistäkin" taloudellista ja rahataloudellista kumppanuutta.
Hyvinvoinnin käsite kattaa niin taloudellisen kasvun kuin yhteiskunnallisen tasapainonkin.
Barcelonan prosessin puitteissa ei ole toistaiseksi järjestetty yhtään kauppaministerien konferenssia, vaikka talous ja kauppa muodostavatkin yhden Barcelonan yhteistyön kolmesta pilarista.
Puheenjohtajavaltio aikoo sen vuoksi järjestää 27 valtion kauppaministerien kokouksen.
Tarkoituksena on luoda dynamiikkaa prosessin tärkeimpiin kaupallisiin näkökohtiin sekä päästä yhteisymmärrykseen jatkossa tehtävän työn suuntaviivoista.
Alueellisen yhdentymisen tarve on myös tärkeä kysymys, joka pitää ottaa esille.
Muita keskeisiä kysymyksiä ovat alkuperäsäännöt, kumulaatio ja yhdenmukaistamistoimet ja myös normit sekä standardit ja teollis- ja tekijänoikeudet.
Tässä yhteydessä haluan myös korostaa, että puheenjohtajavaltio on samaa mieltä siitä, että maataloustuotteita ei pidä jättää vapaakauppaa koskevien keskustelujen ulkopuolelle.
On myös tärkeää kannustaa kauppavaihtoon ja kumppanuusmaiden väliseen yhteistyöhön ja tukea niitä.
Tätä asiaa on laiminlyöty, ja siinä pitää tehdä ja voidaankin tehdä paljon.
Barcelonan prosessi käynnistettiin yli viisi vuotta sitten.
On saatu paljon aikaan, mutta useita päätöksiä ei ole voitu toteuttaa.
Rauhanprosessin tilanne on osaksi ehkäissyt kehitysmahdollisuuksia, mutta muutkin tekijät ovat vaikuttaneet asiaan.
Olemme vakuuttuneita, että paljon voidaan ja pitääkin tehdä, jotta Välimeren aluetta koskevasta yhteistyöstä tulisi operatiivisempaa ja jotta kaikki prosessin osapuolet voisivat tuntea prosessin enemmän omakseen.
Aion sen vuoksi kuunnella tämänpäiväistä keskustelua erittäin kiinnostuneena, sillä olen varma, että keskustelu vahvistaa arvokkaalla tavalla Euro-Välimeri-alueen yhteistyötä.
Arvoisa puhemies, haluaisin ensinnäkin kiittää kahta esittelijää, Muscardinia ja Naïria, jotka tekivät näistä kahdesta mietinnöstä tarkoituksenmukaisia ja tehokkaita Välimeren politiikan tulevaisuudennäkymien kannalta.
Minusta Välimeren politiikkaa pitää vauhdittaa poliittisten, kulttuurillisten ja taloudellisten tekijöiden kannalta, koska demokratiaa ja parlamentarismia pitää vahvistaa yhä enemmän; koska oikeusvaltion rajoja pitää laajentaa; koska ihmisoikeuksien suojelun pitää juurtua ihmisten tietoisuuteen; koska kulttuurivaihto on meille hyödyksi yhteiskunnan ja eritoten islamilaisten yhteisöjen keskinäiseksi tuntemiseksi; koska on välttämätöntä luoda monietnisiä, -rotuisia ja -kulttuurisia yhteisöjä ja näin ollen vahvistaa vähemmistöjen kunnioittamisen periaatetta niin, että se tarjoaa tilaisuuden demokratian ilmentämiseen; rauhan arvoa pitää korostaa merkittävänä seikkana, joka luonnehtii Välimeren etelänpuoleisen rannan asukkaiden jokapäiväistä elämää, ja näin ollen kulttuuriprosessista pitää poistaa kaikki radikalismin, fundamentalismin ja vihan muodot, jotka saavat aikaan menetyksiä, teloituksia ja sotia.
Keskinäinen kaupankäynti on Euroopalle yhtä lailla tärkeä asia, ja on myös tärkeää, että voimme tarjota ja taata näille maille ammatillista ja teknistä koulutusta ja asianmukaisia rahoitusvälineitä sekä vahvistaa niiden rahayksiköitä ja tarjota niihin liittyviä neuvoja, koska vapaakauppa-alueesta pitää myöhemmin tulla euroalue.
Juuri tätä me edellytämme.
Uskon kuitenkin, että Euroopan unionin pitää tehdä suunnanmuutos, koska mielestäni nykyinen politiikka merkitsee suunnitelmista ja toivotuista sitoumuksista loitontumista.
MEDA-välineen supistaminen syistä, joita pidän vain välillisinä, ja kumppanuusprosessien hidastaminen antavat aiheen huoleen.
Teot ja toimet eivät ole seuranneet periaatejulistuksia, vaan tekoja ja toimia on jarrutettu.
Meidän pitää kumota se yhtälö, että laajentuminen vähentää Välimereen suunnattua kiinnostusta.
Pyydämme vahvaa suunnanmuutosta, ja pyydämme myös päättäväistä sitoumusta israelilaisten ja palestiinalaisten väliseen Välimeren rauhanprosessiin, eikä pelkästään näiden kahden kansan välillä, vaan koko alueella niin, että myös Libanonin, Syyrian, Irakin ja Iranin ongelmia puidaan, jotta kaikki tämä voisi tuoda tullessaan rauhaa ja kiihkottomuutta tuossa maailmankolkassa.
Tehkäämme siis merestämme rauhan meri koska se on ollut kulttuurin meri jossa lapset, naiset, kaikki kansalaiset voisivat olla todistamassa vaihtoja ja voisivat liikkua vapaasti tällä alueella.
Arvoisa puhemies, minäkin haluan kiittää esittelijöitä ja todeta, että tämän nyt käytävän keskustelun sisällön ansiosta olemme onnistuneet kehittämään parlamentin Välimeren politiikkaa koskevaa kantaa, ja tämä kehitys on hyvin tärkeä myös siksi, että havaitsen tässä aiheessa sopusuhtaisuutta, joka vahvistaa meitä ja Euroopan unionin toimielimiä, kun poliittisten ryhmien välisiä eroja ei oteta lukuun.
Unionin EuroVälimeri-strategia on yhtä tärkeä kuin laajentuminen kohti Keski- ja Itä-Euroopan maita, mutta samaan aikaan, kun olemme viitoittaneet tien laajentumiselle, etsimme vielä strategiaa Välimeren politiikkaa varten, vaikka meillä on takanamme Barcelonassa syntynyt kumppanuus ja vaikka alueella on paljon ongelmia, suurimpana eräiden konfliktien jatkuminen.
Koska me kuitenkin puhumme tästä asiasta myöhemmin, kun korkea edustaja Solana on paikalla, en halua pitkittää puhettani tästä aiheesta.
Nyt haluan vain sanoa, että me toivomme Euroopan hallituksilta aktiivisempaa ja vakuuttavampaa roolia, joka antaisi korkealle edustajalle mahdollisuuden harjoittaa politiikkaa, joka ei ole Yhdysvaltain politiikan vastaista tai vaihtoehtona sille, vaan paljon vahvempaa kuin mitä Eurooppa kykenee nyt harjoittamaan neuvottelukumppaneihinsa nähden, joita emme valitettavasti voi korvata.
Meidän pitää siis aina pitää mielessämme, että mahdollisuus päästä yksimielisyyteen syntyy ymmärryksestä ja vuoropuhelusta, jota palestiinalaiset ja israelilaiset onnistuvat viemään eteenpäin.
Toisaalta ei pidä unohtaa muita konflikteja, ja tässä yhteydessä muistutan Länsi-Saharan konfliktista.
Meidän pitää aina muistaa, että on olemassa Yhdistyneet Kansakunnat, mutta että tässä tilanteessa Euroopan aloitteelle on tilaa, ja uskon, että tällä hetkellä Länsi-Saharaa koskevassa kysymyksessä on tilaa Euroopan aloitteelle, jonka voimme toteuttaa viimeisen siirtomaakonfliktin lopettamiseksi.
Kumppanuuskysymyksessä minua kiinnostaa työstää uudempia aiheita, joita ehdotamme komission ja neuvoston pohtivan enemmän kuin tänään on tehty.
Haluan puhua ihmisoikeuksista ja oikeusvaltiosta.
Euroopan perusoikeuskirjan myötä otimme merkittävän edistysaskeleen: me siis tunnustamme, että unionin alueella kaikki tunnustavat ihmisen sosiaaliset oikeudet.
Tämä antaa meille siis mahdollisuuden käydä näiden maiden kanssa keskustelua, jossa käsitellään Euroopan ja Välimeren välistä kansalaisuutta ja jossa ihmisoikeuskysymykset eivät merkitse meidän sekaantumistamme heidän tilanteeseensa, vaan yhteistä tarvetta rakentaa arvoja, jotka ovat sen yhteiselon perustana, jossa haluamme elää.
Vastaavasti maahanmuuttokysymyksistä uskon, että on sekä meidän että heidän etujensa mukaista taistella laitonta maahanmuuttoa vastaan ja näin ollen luoda asiaa koskeva Euroopan laajuinen politiikka.
Maataloudesta haluaisin muistuttaa puheenjohtajavaltio Ruotsille, että on hyvin helppo sanoa, että maataloudessakin pitäisi aloittaa vapaakauppa.
Arvoisat kuulijat, haluan muistuttaa teille, että jo nyt noilla markkinoilla tuotteemme, joista maksetaan myös tulliveroa, ovat kilpailukykyisiä paikallisten tuotteiden kanssa: olkaamme siis varovaisia, koska vapauttamisen myötä saatamme tuhota alan, joka on joillekin maille olennaisen tärkeä.
Marokkolaiset ystävämme muistuttavat meille, että maatalous merkitsee sitä, että ihmiset jäävät maaseudulle ja että työllisyys säilyy ja ympäristöä suojellaan.
Ollaanpa siis tarkkoina, ettemme käy hieman hätiköityä ja pintapuolista keskustelua aloista, joilla meidän pitää sen sijaan saavuttaa edistystä sellaisen kumppanuuden puitteissa, joka ei pane näitä maita maksamaan laskua.
Arvoisa puhemies, ensinnäkin haluaisin lausua kiitoksemme jäsen Muscardinin ja jäsen Naïrin tekemästä työstä sekä heidän myönteisestä suhtautumisestaan ehdotuksiimme, ja haluaisin kertoa, että ryhmämme kannattaa molempia mietintöjä.
Tarkemmin sanottuna haluaisin tarkastella joitakin niissä esille tuotuja myönteisiä näkökohtia, eritoten ihmisoikeuksiin liittyviä, ja erityisesti ryhmämme esittämää tarkistusta, jossa pyydetään tuomitsemaan kuolemantuomiot ja lykkäämään täytäntöönpantavia tuomioita.
Olisi hyvin toivoa antavaa, että lykkääminen tapahtuisi välittömästi.
Aivan toisesta asiasta puheen ollen haluan ilmaista lisäksi luottamuksemme kannustukseen, jota tarkistuksissa annetaan alueelliselle ja paikalliselle tasolle, kansalaisyhteiskunnalle ja aivan erityisesti yksityiselle sijoittamiselle: se on kehityksen varsinainen moottori, joka on tehokkaampi kuin valtionavut tai kaikkein korkeimmalla tasolla eurooppalaiset tuet.
En puhu yksityiskohtaisemmin, koska mielestäni jäsen Muscardini ja jäsen Naïr ovat jo tehneet päälinjat puheenvuoroissaan selväksi.
Haluaisin kuitenkin esittää kaksi huomiota, jotka liittyvät valiokunnassa ja omassa ryhmässäni käymäämme keskusteluun.
Toinen koskee poliittisia painopistealueita ja toinen toimiemme johdonmukaisuutta.
Kaikki eivät ymmärrä, miksi meidän olisi asetettava vastakkain itälaajentumisen ja Välimeren painopisteet.
Mielestäni neuvoston puheenjohtaja Lindh teki sitä paitsi sen selväksi valiokunnassa muutama päivä sitten.
Kyse on kahdesta todellisesta mutta erilaisesta painopistealueesta.
Laajentuminen on toiminnallinen painopistealue, jolla meillä on varmat tavoitteet, me tiedämme minne menemme ja mitä haluamme, ja itse asiassa muita strategisia vaihtoehtoja ei ole olemassakaan.
Välimeren politiikka taas on strateginen painopistealue, josta me emme tiedä, minne menemme, tai tarkemmin sanoen me menemme lujasti sinne, minne emme halua.
Kun otetaan huomioon nykyinen väestön- ja talouskasvu, ennustettavissa oleva tulokehitys osoittaa, että meidän tulomme henkeä kohden kasvavat, kun taas Pohjois-Afrikassa ne laskevat, ja mikäli suunta ei muutu, meidän kaikkien tiedossa olevat ongelmat lisääntyvät, vaikka sitä tuskin tarvitsee edes mainita.
Tiedämme, mitä tapahtuu, mutta emme tiedä, kuinka välttää sitä, vaikka haluamme tehdä sen mihin hintaan hyvänsä.
Älkäämme siis asettako poliittisia painopistealueita vastakkain.
Toinen ajatukseni koskee toimiemme johdonmukaisuutta. Tuloksiin päästäksemme meidän on nimittäin oltava johdonmukaisia.
Tahtoa ja varoja puuttuu ilmiselvästi, mutta varoja jätetään myös käyttämättä. Tämä merkitsee sitä, että meillä ei ole riittävää hallinnointikykyä eikä edunsaajavaltioilla riittäviä mahdollisuuksia soveltaa tukea.
Tukea pyydetään lisää, mutta sitä ei käytetä.
Siispä joku voisi kysyä, että miksi summia ei tarkisteta.
Varmaa kuitenkin on, että talousarviota tarvitaan ja että sitä on käytettävä.
Kaiken tämän takia olen sitä mieltä, että vakaumusta vaaditaan yhtä lailla kuin sovellusmahdollisuuksiakin.
Toivon, että nämä mietinnöt auttavat löytämään oikean menettelytavan, mutta suoraan sanottuna en ole vakuuttunut siitä.
Arvoisa puhemies, aion keskittyä erääseen Välimeren alueen yhteistä strategiaa koskevaan näkökohtaan, jota ei ole otettu huomioon koko laajuudessaan: etelä-etelä-vuoropuheluun, joka on tärkeä voimanlähde Euroopan unionin valtioiden ja Maghreb-maiden välisiä suhteita koskevassa strategiassa.
On ehdottoman tarpeellista luoda keskitettyjä elimiä ja menettelytapoja, joiden avulla voidaan syventyä polttavimpiin ongelmiin.
Hankkeiden johtamiselle yksittäisissä asioissa ja yleisiin näkökohtiin paneutuen on syntynyt tosiasiallinen tarve sellaisissa tapauksissa, joissa yksittäiset kansalaiset ja kaupungit Gibraltarinsalmen molemmin puolin ovat tehneet suurenmoisin tuloksin yhteistyötä ilman yhteisön tukea.
Tätä paikallistason johtamista varten on perustettava uusi hajautettu ja pysyvä elin, joka yhdistää näiden yhtä aikaa niin läheisten ja kaukaisten alueiden institutionaalisia, poliittisia ja yhteiskunnallisia vastuunkantajia.
Euroopan unionin Maghreb-maista erottavat 14 kilometriä ovat todellisia, mutta meidän on estettävä niiden muuttuminen ylittämättömäksi ja läheisemmän yhteistyön estäväksi välimatkaksi.
Maastamuutto, sen syyt ja seuraukset, jotka ovat joskus kauheita ja korjaamattomia, keskinäinen vaihto yritystoiminnan, maatalouden ja kalastuksen alalla, sosiaalinen, tekninen, koulutuksellinen ja yliopistollinen vaihto, yleiseen kehitykseen liittyvät näkökohdat esimerkiksi energia-alalla sekä ne demokratian kehitykseen liittyvät keskeiset seikat, joita Euroopan unionin on voimistettava näissä maissa, edellyttävät sellaisia uusia mekanismeja ja välineitä, joiden avulla tyydytettäisiin paikalliset tarpeet mutta joilla olisi yleisiä seurausvaikutuksia.
Arvoisa puhemies, jos Barcelonan prosessi herättikin toivoa ja odotuksia, raportti on nyt vain pettymys.
Vaatimus yhteisestä hyvinvoinnin alueesta, pyrkimys palauttaa tasapaino pohjoisen ja etelän välille ja toive rauhan ja vakauden lisäämisestä olivat aiemmin hienoja tavoitteita, nyt niitä tarvitaan kiireellisesti.
Vaikka kaikki puhuvat kumppanuuden lujittamisen tarpeellisuudesta, keinoista ollaan monta mieltä.
Kumppanuuden käsitteen tulevaisuudessa ei ole kyse näiden kansojen tarpeiden sopeuttamisesta pohjoisen markkinoiden lakeihin ja meidän tavoitteisiimme, vaan niiden kehityksestä ja niiden tarpeiden tyydyttämisestä.
Mielestäni Euroopan pitäisi siis valita aivan toinen tie, kuin pelkän vapaakauppa-alueen kehittäminen.
Yhteistyön harjoittaminen erityisesti julkisten palvelujen alalla, uusien rahoituslähteiden etsiminen esimerkiksi Tobinin veron tyyppisen veron ja velkojen leikkaamisen tai jopa niiden mitätöimisen avulla antaisi todellisen sisällön oikeanlaiselle ja hyödylliselle kumppanuudelle.
Tämä lähestymistapa tukee pohjoisen ja etelän välisiä suhteita, joihin ei kuulu mitään ylivaltaa.
Sama koskee ihmisoikeuksia.
Välimeren maiden väliset suhteet voivat perustua ainoastaan luottamukseen, ja juuri siitä syystä, että sopimusten osapuolet ovat sitoutuneet noudattamaan niitä, olemme huolissamme esimerkiksi Tunisiassa tehdyistä ihmisoikeusrikkomuksista.
Tässä on kyse myös siitä, että Eurooppa kunnioittaa kaikkien oikeuksia.
Viittaan tällä tarpeeseen suhtautua yhteisvastuullisesti ja lämpimästi muuttoliikkeisiin.
Vapaa liikkuvuus tavaroille ja pääomille muttei henkilöille on julmaa ja tehotonta.
Kokemus on osoittanut, että rajojen sulkeminen ainoastaan jättää paperittomat ja oikeudettomat miehet ja naiset salakuljettajien ja muiden häikäilemättömien liikemiesten armoille.
Kuinka voimme puhua maahanmuuton inhimillisemmästä hallinnoinnista ja haluta yhdentymisen lisäämistä pohtimatta maahanmuuton perimmäisiä syitä?
Kaikille täytyy taata henkilöiden vapaa liikkuvuus sekä yhtäläiset sosiaaliset, taloudelliset, kulttuuriset ja poliittiset oikeudet.
Rauhan alueen rakentaminen edellyttää Euroopan unionilta suorempia ja voimakkaampia toimia Lähi-idässä.
Yhdistyneiden Kansakuntien päätöslauselmia täytyy soveltaa täydellisesti, Israelin täytyy noudattaa sitoumuksiaan ja palestiinalaisten laillinen oikeus omaan valtioon on tunnustettava.
Sanon vielä lopuksi, että sama ongelma koettelee Länsi-Saharaa, jossa aseellinen konflikti uhkaa syttyä uudelleen.
Kaikista näistä syistä Euroopan kannattaa saattaa yhteen ne, jotka rakentavat jo toisenlaista kumppanuutta, kuten järjestöt, paikalliset yhteisöt ja ammattiliitot.
Arvoisa puhemies, Muscardinin mietintö Välimeren politiikasta, tai siitä, mitä sellaisena pidetään, on ensinnäkin merkittävä syystä, joka on yksinkertainen mutta joka aina sivuutetaan tässä salissa.
Siinä asetetaan viimeinkin yhteisön ulkopolitiikan ongelmat niiden luonnollista taustaa - maantiedettä - vasten, eli huomioidaan ympäristö, maan ja meren vuorovaikutus, kansojen jakautuminen omien elinpiiriensä, omien siteittensä, omien yhteishenkiensä mukaan, vaikka niiden keskipisteenä ei olisikaan myyttinen Eurooppa, tämä manner, joka on niin laaja, ettei sillä ole oikein rajoja.
Tämä mietintö palauttaa täten ulkopolitiikan uomaansa.
Kuten sanoin, maantiede on ulkopolitiikan kehys, voisi jopa sanoa sen pyhä säilytysastia, eli historia, jonka kautta voimme lukea, ymmärtää ja siten kunnioittaa maantieteen sanelemia muuttumattomia poliittisia tekijöitä.
Tämä kuvastaa Solanan kaltaisten surkeiden sätkynukkejen johtaman yhteisen ulkopolitiikan hankaluutta, tai tarkemmin ottaen sen mahdottomuutta.
Poliittisen Euroopan nykyinen toimintamalli kieltää kuitenkin mekaanisesti maantieteellisen lähestymistavan, sillä Euroopan - tarkoitan eurooppalaisen valtion (res publican) - yhteisen edun määrittelyn puuttuessa tavanomaisten valtataistelujen jälkeen voittaa aina sen hetken vahvin, joka tuputtaa, tai syöttää, muille jäsenvaltioille strategiset valintansa.
Niinpä tässä pelissä Pohjois-Euroopan - eli Ison-Britannian sekä Saksan ja sen maallisten kätyrien - valta-asema näkyy Välimeren politiikassa - kuten monella muullakin alueella - ja täten otetaan selkeästi prioriteetiksi laajentuminen pohjoiseen ja itään, mukaan lukien Balkanille, jossa maksamme Saksan politiikan laskua, sillä välin kun ystävämme Välimeren maissa pistetään kaikkien sovittelujen maksumiehiksi.
Mietinnön esittelijä sekä hyvä ystäväni Sami Naïr ovat siis oikeassa, kun he moittivat Eurooppaa passiivisuudesta Välimeren alueella ja Lähi-idän asioissa.
Haluan vain huomauttaa, että romaaniset kansat voivat ennemmin tai myöhemmin torjua, ja torjua ehkä jyrkästikin, tulevaisuudennäkymän, jossa ne eivät ole enää kuin yhteisön raja-alueita, joissa niillä ei ole mitään vaikutusmahdollisuuksia.
Uskomme jo nyt, että on Etelä-Euroopan kansojen, tai oikeammin Välimeren pohjoisenpuoleisten kansojen, tehtävä järjestäytyä Välimeren etelänpuoleisten kansojen kanssa, etenkin kolmen Maghreb-maan: Marokon, Algerian ja Tunisian kanssa, ja luoda tämä solidaarisuuden alue, joka on osa historiaa ja maantiedettä ja ajaa meidän etuamme alkavana vuosisatana.
Arvoisa puhemies, näillä kahdella mietinnöllä, joista keskustelemme, on joka tapauksessa yksi yhteinen tekijä: niihin sisältyy luettelo sellaisista Välimeren alueeseen liittyvistä toiveista ja toivomuksista, joiden toteutuminen on mahdotonta.
Me emme yksinkertaisesti voi tehdä taloudellisesti niin paljon, ja lisäksi Euroopan unionin toiminta ulkosuhteissa ei ole tähän saakka ollut luonteeltaan sellaista, että voisimme luottaa suurissa määrin itseemme.
On aika alkaa asettaa painopisteitä, jotta voimme siten tehdä hyvin unionin ulkopuolella tekemämme asiat.
Korkea edustaja Solanan hiljattain esittämät kommentit vahvistavat painopisteiden asettamisen välttämättömyyden.
Hän nimitti unionin strategia-asiakirjoja, myös Välimeren maita koskevia, puhtaasti byrokraattisiksi harjoitelmiksi.
Paperilla olevasta tulee käytännössä tuskin koskaan todellisuutta.
Loputtomat johdanto-osan kappaleet ja kohdat edessämme olevissa asiakirjoissa herättävät kuitenkin kumppaneissamme odotuksia, joita meidän on mahdotonta täyttää, koska meillä on myös muita vastuualueita.
Näihin muihin vastuisiin viitataan molemmissa mietinnöissä kielteiseen sävyyn.
Erityisesti suhteemme ehdokasvaltioihin ovat esittelijöiden mukaan johtaneet välinpitämättömyyteen eteläisiä maita kohtaan, mikä täytyy nyt korjata.
En ole kuitenkaan samaa mieltä tästä asiasta.
Laajentuminen ansaitsee tulevina aikoina täyden huomion.
Jos haluamme huolehtia siitä hyvin, meillä on kädet täynnä työtä.
Ei ole myöskään mahdollista, että eteläisiin naapureihimme käytettäisiin yhtä paljon rahaa, erityisesti kun otamme huomioon sen, kuinka vähän halua jäsenvaltioilla on siirtää enemmän rahaa unionille.
Mietinnöissä suhtaudutaan erittäin toiveikkaasti myös unionin vaikutukseen politiikan alueella.
Meidän ei ole syytä elätellä harhakuvitelmia roolista, jonka Euroopan unioni voi ottaa Lähi-idän rauhanprosessissa.
Mielestäni on harmillista, että liian suuren kunnianhimon vuoksi on vaarana, että kumpaankaan mietintöön ei suhtauduta vakavasti.
Euroopan unionilla voi todellakin olla merkitystä erityisesti talouden alalla mutta myös pakolaiskysymyksissä.
Meidän täytyy toimia ainoastaan niiden asioiden parissa, joissa Euroopan unionilla on lisäarvoa ja joissa sillä voi myös todellakin olla merkitystä.
Vaatimattomuus mahdollisuuksiemme suhteen koituu Euroopan unionin ulkopolitiikan laadun hyväksi.
Arvoisa puhemies, sellaisen valtion edustajana, joka oli aikoinaan suorassa yhteydessä Välimereen, haluaisin tukea erityisesti EU:n ja Välimeren alueen suhteiden parantamista ja tätä mietintöä.
Se ei ole vain poliittinen vaan myös historiallinen velvollisuutemme.
EU:lla on tietysti Välimeren alueen ja erityisesti Lähi-idän konfliktipesäkkeen rauhanturvatoiminnassa erittäin suuri vastuu, jota eivät Euroopan unionin edustajat eivätkä jäsenvaltiot eivätkä varsinkaan niiden ulkopoliittiset edustajat valitettavasti ole tähän asti kyenneet kantamaan.
EU:n yhtenä tavoitteena on kuitenkin oltava myös itsenäinen aktiivinen eurooppalainen rauhanpolitiikka.
EU:n aikaisempaa voimakkaampaa sitoutumista Välimeren alueeseen vaativat kuitenkin muutkin kuin turvallisuussyyt.
EU ei voi eikä saa säästää kustannuksia sosiaali- eikä kulttuurialalla demokraattista kehitystä tukiessaan, ihmisoikeuksien loukkauksiin puuttuessaan, taloudellista kehitystä edistäessään ja vuoropuhelua ja yhteistyötä mahdollisimman monilla alueilla parantaessaan, jotta se saisi aikaan havaittavaa edistystä.
Jotta kaikki nämä hankkeet, jotka luetellaan mietinnössä, eivät jäisi pelkiksi tahdonilmaisuiksi, on kehitettävä täälläkin vaadittua painopisteluetteloa, jossa määritellään tarkasti hankkeiden järjestys ja rahoitus.
En muuten maininnut menetettyä yhteyttä Välimereen harmitellen!
Arvoisa puhemies, vaikka sen toistaminen on tässä vaiheessa melkein tarpeetonta, esittelijöiden puheenvuoroista voidaan päätellä, että Välimeren on oltava Euroopan unionille erittäin merkittävä painopistealue. Välimeren etelänpuoleisten maiden ongelmat poliittiset myllerrykset, taloudellinen seisahtuneisuus ja väestönkasvu nimittäin vaikuttavat meihin eurooppalaisiin joko suoraan tai välillisesti.
Näitä vaikutuksia ovat meihin päin suuntautuvat muuttovirrat, ympäristömme tilan heikkeneminen ja radikaalin fundamentalismin aiheuttamat vaarat yhteiskunnallemme.
Sanalla sanoen etelärajan tasapaino on vakautemme kannalta välttämätön asia.
On siis tärkeää, että olemme yksimielisiä siitä, että Euroopan unionin luonnollisesta kiinnostuksesta laajentua Keski- ja Itä-Euroopan suuntaan ei saa seurata sen Välimeren politiikan heikkenemistä.
Sen takia vuonna 1995 ryhmäni tuki ja kannusti Barcelonan avointa prosessia, jonka puitteissa yhteisövaltiot hahmottelivat lopultakin melkein 40 vuoden jälkeen Välimeren maita koskevan yhteisen strategian, ja siksi se kannattaa tänään käsittelemissämme mietinnöissä esitettyä tavoitetta syventää Barcelonan prosessia.
Olemme yrittäneet parantaa erityisesti jäsen Naïrin mietintöä valiokunnassa monessa kohtaa, minkä takia haluan nyt kiittää esittelijää hänen myönteisestä asenteestaan ehdotuksiimme.
Olemme pitäneet kiinni parlamenttien välisen vuoropuhelun tärkeydestä, ja vaatineet, että se pitää vakiinnuttaa yhdeksi Barcelonan prosessin tärkeimmistä vauhdittajista.
Teemme tiettäväksi, että Välimeri-kumppaneidemme taloudellisten järjestelmien vapauttamista ja tarpeellisten rakennemuutosten toteuttamista kannattaa edistää, jotta voisimme kilpailla avoimilla markkinoilla.
Olemme ehdottaneet, että perustettaisiin muuttovirtojen seurantakeskus, jonka tehtävänä on muiden asioiden lisäksi kehittää koordinoituja yhteistyömekanismeja, joiden avulla voidaan torjua laittomasta maahanmuutosta hyötyviä rikollisjärjestöjä.
Muistutamme, että Euroopan unionin suhteet Välimeren valtioihin perustuvat yhteiseen strategiaan, johon kalastus kuuluu mielestämme kiistämättömänä osana. Siksi luotamme siihen, että Marokon hallitus suhtautuu käynnissä oleviin neuvotteluihin hetken kiireellisyyden mukaisesti.
Lopuksi teemme komissiolle tiettäväksi, että kun ulkoasioiden yksikköä uudistetaan, on vahvistettava Välimeri-kumppanuuden alalla toimivia henkilöresursseja, luotava komissioon tätä tarkoitusta varten erityisrakenne ja edistettävä tuen hajauttamista.
Lopuksi ryhmäni vetoaa siihen, että unioni olisi Välimeren alueella merkittävässä roolissa, ja toivoo, että käyttöön saataisiin viimeinkin sellaisia inhimillisiä ja aineellisia voimavaroja, jotka olisivat esitettyjen haasteiden tasalla.
Arvoisa puhemies, ajatus siitä, että Välimeren alue on Euroopan unionin ulkopolitiikan ensisijainen painopistealue, juontaa juurensa vakaumuksesta, jonka mukaan Välimeren alueelle, joka ei enää ole maailman keskipiste, on joka tapauksessa keskittynyt 2000-luvun kaikki suuret ristiriidat ja haasteet.
Kysymys sodasta ja rauhasta on Välimeren alueella dramaattisesti läsnä.
Pohjoisen ja etelän suhteet ovat silmiinpistävästi nähtävillä juuri Välimeren alueella.
Erittäin muodikas kysymys kulttuurien yhteentörmäyksestä tai niiden välisestä vuoropuhelusta saa ilmiasunsa Välimeren alueella.
Välimeren alue on ulkomaalaisvastaisuuden ja rasismin nousun tai suvaitsevaisuuden ja rotujen sekoituksen polttopisteessä.
Kysymys demokratiasta ja ihmisoikeuksista tai autoritaarisuudesta on esillä Välimeren alueella ja on sitä edelleen lähivuosina.
Kysymys alueiden vastauksesta maailmanlaajuistumisen esittämään haasteeseen esitetään Välimeren alueella.
Kysymys naisten vapautumisesta tai alistumisesta on päivänpolttava juuri Välimeren alueella.
Näin ollen ei pidä vaatia, että juuri Välimeri on keskeinen painopistealueemme, koska sen tulevaisuudennäkymät ovat täysin avoimet, kun taas laajentumisella on omat kulkureittinsä, kulunsa ja sattumuksensa, mutta kukaan ei voi järjellisesti kuvitella mitään muuta kuin että se toteutuu.
Välimeren alueesta voi kehittyä 2000-luvulla hiekkavyöhyke tai slummialue, ja molemmat mahdollisuudet ovat dramaattisesti esillä.
Ne kaksi mietintöä, jotka Euroopan parlamentissa on tänään esitelty, ovat panoksia EuroVälimeri-politiikan käynnistämiseksi uudelleen.
Mielestäni Chris Patten ja Javier Solana toimisivat oikein, jos he lukisivat nämä mietinnöt, erityisesti ystäväni ja opettajani Sami Naïrin mietinnön, koska se on erittäin johdonmukainen ja onnistuneesti laadittu luettelo, joka kannustaa tekemään poliittisen ehdotuksen.
Tätä politiikkaa kehiteltiin pitkälle viisi vuotta sitten Barcelonassa, mutta nyt se ei tarvitse ainoastaan tahdon uudelleenaktivointia, vaan myös aloitteiden havainnollistamista.
Meidän on saatava aikaan, ennen kaikkea Välimeren alueella, minkä me Välimeren asukkaat hyvin tiedämme, jotakin erittäin oleellista, eli selitys asioille.
Mikäli jotakin kuitenkin puuttuu, se on vertauskuvallinen havainnollistaminen, voimakas merkki siitä, että unioni, neuvosto, komissio ja parlamentti ovat todellakin kiinnostuneita sanoja ja kertomuksia laajemmasta uudelleen käynnistämisestä.
Tämän takia otan vapauden kiinnittää huomionne erääseen Sami Naïrin mietinnön kohtaan, jossa puhutaan tarpeesta laatia voimakkaita aloitteita etelä-etelä-suuntaisen kaupankäynnin alalla ja rajoitetun alueen yhdentymisestä tai yhdentymisestä Välimeren etelänpuolella.
Tarvitsemme jotakin mahtavaa, josta en tarkkaan tiedä, mitä se voisi olla, mutta sen pitäisi todellakin vetää puoleensa eteläisiä kansoja, jotta nämä huomaisivat, että Euroopan unioni tahtoo selkeästi luoda pankki- ja rahoitusvälineitä, rautateitä, jotka yhdentävät eteläisiä maita rajoitetulla alueella tai maantie- ja moottoritieverkkoja.
Tarvitsemme viestin, joka saisi yhdentymishalun syttymään aidosti uuteen liekkiin, mikä on ennen kaikkea Maghreb-maiden haaveissa nykyään, ja siihen unionin on annettava kunnianhimoinen sekä runsaskätinen panoksensa.
Arvoisa puhemies, hyvät jäsenet, Muscardinin ja Naïrin mietinnöt ovat varmasti hyväksyttäviä sekä lähestymistavaltaan että sisällöltään, mutta on syytä käsitellä myös eräitä pohtimatta jääneitä näkökohtia.
On tärkeää aloittaa pohdinta tästä huomiosta: sen lisäksi, että Feirassa valmistellussa Euroopan unionin Välimeren alueen strategiassa on konkreettisia ja toimivia ohjeita koskevia puutteita, siinä ei oteta huomioon eräitä niitä näkökohtia, jotka ovat viime aikoina tulleet esiin Välimeren alueella, joka on palannut satojen vuosien vaikeuksien ja syrjäytymisen jälkeen sellaisen maailmanlaajuisen kaupan keskukseksi, jonka piirissä suosittiin Amerikan löytämisen jälkeen voimakkaasti Atlantin kauppareittejä.
Myös Aasian tuotannon elpymisen ansiosta Eurooppa käy nykyään määrällisesti mittavampaa kauppaa Aasian kuin Amerikan kanssa.
Näiden samojen Amerikan ja Aasian välisten kauppareittien kannalta Välimeri toimii Pohjois-Eurooppaan suuntautuvana arvokkaana tavaroiden lajittelupaikkana, jonka ansiosta matkoja ei ole tarpeen pidentää.
Tämä on siis uusi näkymä, josta Euroopan unioni ei voi olla välittämättä ja joka on jo tuonut ensimmäiset hämmästyttävät tulokset.
Ja juuri tähän yhtenäiseen ja ehyeen järjestelmään meidän pitää kohdistaa varamme, järjestelmään, johon sisältyy myös yhdistelmäliikenne lentokenttien, rautateiden ja moottoriteiden kautta.
Ilman tätä konkreettista toimintaa varat jäävät usein käyttämättä, kuten usein käykin.
Arvoisa puhemies, mielestäni näiden mietintöjen ansioksi voidaan lukea, että ne tyynnyttävät komission asiakirjassa esitettyä optimismia Barcelonan jälkeen saavutettuun niin sanottuun edistymiseen ja että niissä avataan näille suhteille teitä, jotka ovat kunnianhimoisia ja kumppanuuden kannalta aikaisempaa tasapuolisempia.
Barcelonassa vahvistetun kumppanuuden tavoitteet olivat - kuten on jo sanottu - rauhan alueen luominen, väestöjen keskinäisen yhteisymmärryksen parantaminen ja yhteisen hyvinvoinnin alueen luominen.
Jäsen Naïr kertoi, ettei kahta ensimmäistä tavoitetta ole saavutettu.
Tämä on valitettavasti totta.
Ei ole myöskään luotu yhteisen hyvinvoinnin aluetta, on vain alettu perustaa vapaakauppa-aluetta joidenkin maiden kanssa meidän laatimin ehdoin, sillä siitä hyötyvät ensimmäisinä teollisuustuotteet, joiden alalla meillä on kilpailuetu.
Minua hämmästyttää aina, että ne, jotka puolustavat kiivaimmin vapaakauppa-alueen laajentamista määräämällä sovellettavaksi liberaalia mallia, jonka ehdot ovat hyvin epäedulliset etelän maille, ovat ensimmäisinä puhumassa sekaantumisesta maiden asioihin, jopa uuskolonialismista, kun kyse on ihmisoikeuksista.
Barcelonassa tunnustettiin ensimmäisen kerran tekstissä, jonka osapuolina ovat Euroopan unioni ja 15 Välimeren etelänpuoleista valtioita, kansalaisyhteiskunnan merkittävä tuki kumppanuuden kehittämiselle.
Tässä, täytyy sanoa, on epäonnistuttu täydellisesti.
Emme osaa kunnolla - ja haluaisimmeko edes? - tukea kansalaisten omia toimia ja demokraattisia hankkeita, joilla on useimmiten vastassaan ankaria hallitusmuotoja.
Kuinka assosiaatiosopimuksia ja MEDA-ohjelmaa voitaisiin käyttää niiden tukemiseen ja millaisen tehokkaan strategian ja tarkoituksenmukaisten toimenpiteiden sarjan pystymme rakentamaan päästäksemme tästä puheiden ja tekojen välisestä skitsofreenisesta tilanteesta?
Haluammeko todella lujittaa Barcelonan prosessia vai tuomita itsemme ylläpitämään 15 jäsenvaltion voimin joidenkin itseään realistisiksi kutsuvien valtioiden historian muokkaamia suhteita?
Arvoisa puhemies, Euroopan unionin Välimeren maiden politiikka on hyvin kaukana Barcelonan julistuksesta ja vieläkin kauempana näiden maiden kansojen todellisista tarpeista.
Esittelijä Naïr on aivan oikeassa kannassaan, että Euroopan unioni näyttää olevan kiinnostunut Välimerestä vain turvallisuussyistä, samalla kun sen taloudelliset toimet rajoittuvat vain eteläisten maiden markkinoiden avaamiseen.
Uusi yhteinen strategia syventää vielä entisestään tätä suuntausta ja lisäksi sillä halutaan sotkea Välimeren maat osaksi hyökkäävää yhteistä ulko- ja turvallisuuspolitiikkaa.
Euro-Välimeri-yhteistyö on pääasiassa väline, jolla puututaan Välimeren maiden sisäisiin asioihin. Kaikki tämä tapahtuu muka yhteisen hyvinvoinnin, demokratian, oikeusvaltion ja ihmisoikeuksien nimissä.
Samalla Euroopan unioni pysyy kylmänä ja välinpitämättömänä Palestiinan kansan tragedian suhteen, Israelin valtion päivittäin murhaamien palestiinalaisten suhteen.
Kreikan kommunistinen puolue (KKE) taistelee sen puolesta, että kansat voivat olla yhteistyössä yhtäläisin ehdoin ilman, että jokin maa puuttuu jonkin toisen maan sisäisiin asioihin.
KKE korostaa erityisesti kehittyneiden kapitalististen maiden vastuuta kehitysmaiden nykytilanteesta.
Tämä on vielä yksi syy, miksi kehittyneillä mailla on velvollisuus auttaa näitä maita kehittämään tuotantopohjaansa ja parantamaan asukkaidensa elintasoa.
Arvoisa puhemies, hyvät jäsenet, annan tietenkin kovasti arvoa Naïrin mietinnölle, sillä hän ei sepittele satuja vaan tarkastelee objektiivisesti ongelmaa, joka pitää ratkaista ennen kaikkea poliittiselta kannalta, ja samoin annan arvoa Muscardinin perinpohjaiselle ja erittäin todenmukaiselle mietinnölle.
Eikä tässä istuntosalissa ole varmastikaan tarvetta muistuttaa, mikä rooli, tehtävä ja merkitys Välimerellä on eurooppalaisen kulttuurin luomisessa, eikä sitä, että se on samanaikaisesti sen sivilisaation levittäjä ja kehto, josta olemme saaneet alkumme.
Emme kuitenkaan voi peittää itseltämme sitä, että tähän asti yhteinen toimintamme tuolla keskeisellä alueella ei ole ollut tehokasta eikä tosiaan myöskään perusteellista.
Huonosti hoidetut ohjelmat, puutteet hallinnon toimivuudessa sekä jollain lailla poliittisessa selkeydessä ja ripeydessä ovat estäneet konkretisoimasta olen siitä varma toimielintemme tahtoa, toisin sanoen Barcelonassa täsmennettyjä kolmea tavoitetta: rauhan ja vakauden alueen luominen, yhteisen hyvinvoinnin alueen luominen vapaankaupan avulla, parempi kansojen keskinäinen ymmärrys.
Budjettivaliokunnan jäsenenä voin vain toivoa, että komissio on valmis muuttamaan tuntuvasti MEDA-ohjelman hallinnointimenetelmää ja ohjelman rakennetta ja kulkemaan jäsen Bourlangesin osoittamaan suuntaan, eli ottamaan lähtökohdaksi menetelmien sarjan radikaalin vähentämisen, lisääntyneen makrotaloudelliseen rahoitusapuun turvautumisen ja yksinkertaisemman komitologian.
Tämän lisäksi jo siinä vaiheessa, kun alustava talousarvioesitys esitetään, toimeenpanevan elimen pitäisi ponnistella avoimuuden lisäämiseksi laatimalla vuosittainen asiakirja, jossa kyetään täsmentämään ne maksusitoumukset, joita jokaisen maan kohdalla on voitu omaksua.
Meidän pitää käsitellä tätä asiaa, mikäli haluamme todellakin antaa merkityksen politiikallemme.
Arvoisa puhemies, Barcelonan prosessin ajatus on erinomainen, mutta se on tarkkaan laskien 2000 vuotta myöhässä.
Kolonialistisesta ja jälkikolonialistisesta järjestelmästä pitäisi syntyä kumppanuuteen perustuva järjestelmä samoin oikeuksin ja velvollisuuksin.
Historiallisesti katsoen valtarakenteet ovat aina olleet sellaisia, että pohjoisen ja etelän välinen kuilu on aina ollut olemassa, ja nyt on vain oikein, että Eurooppa, jonka maat tai ainakin tämän järjestelmän eräät eurooppalaiset valtiot ovat aina hyötyneet muista, on vastuussa myös lähentymisestä ja oikeudenmukaisuudesta ja edistääkin niitä.
Barcelonan prosessin tavoite on kiistaton.
Onnistuminen ei riipu vain muodollisista neuvottelutuloksista vaan myös siitä, kuinka onnistumme poistamaan mielistämme Välimeren valtioihin ja niiden asukkaisiin kohdistuvat ennakkoluulot.
On oltava selvää, että Barcelonan tavoitteiden toteutuminen on ratkaisevaa 2000-luvun rauhanstrategialle.
Yhtä tärkeää on se, että yhtäkään Välimeren alueen maata ei jätetä ulkopuolelle.
Barcelonan prosessia koskevassa asiakirjassa ei mainita Libyaa, maata, joka on suhteellisen tarkasti Välimeren maiden keskellä.
Lähentymisprosessi ei toimi, mikäli EU ei pyri kutsumaan Libyaa osallistumaan siihen.
Arvoisa puhemies, arvoisa komission jäsen, me tunnemme EuroVälimeri-alueen ongelmat ja niiden syyt. Ne ovat pääasiassa samoja kuin vuonna 1995, jolloin Barcelonan prosessi käynnistyi.
Ne on jo mainittu keskustelussa: ne ulottuvat laittomasta maahanmuutosta kuivuuteen, ulkomaisesta velasta ihmisoikeusrikkomuksiin ja terrorismiin, joka tuhoaa säälimättä ihmisten ja viattomien perheiden elämät niin Espanjassa, Algeriassa kuin Lähi-idässäkin.
Meidän on nyt enemmän kuin koskaan ennen painotettava, että ainoastaan yhteistyö, vuoropuhelu, talous- ja kulttuurivaihto, yhteisvastuu ja yhteisymmärrys voivat muodostaa Välimeren molemmista rannoista vauraan ja rauhallisen vyöhykkeen.
Euroopan unionilla sen enempää kuin Maghreb- tai Mashrek-maillakaan ei ole varaa jättää käyttämättä aluetta rikastuttavia henkilöresursseja ja kulttuurisia voimavaroja.
Ongelmana on, ettemme toimi tuon periaatteen mukaisesti.
Kumppanuussopimukset ovat monelta osin pelkkää paperia.
Rahoitusvälineitä ei käytetä niin kuin pitäisi eikä näiden valtioiden poliittista, taloudellista ja sosiaalista kehitystä soviteta erittäin tarpeellisen horisontaalisen yhteistyön rytmiin sen enempää kuin siihen nykyaikaisuuteenkaan, joka on vaatimuksena tässä teknisessä mielessä jättiläisaskelia ottavassa nykymaailmassa.
Nyt on aika unohtaa muusat ja siirtyä näyttämölle, eli meidän on alettava vaatia suunnittelemaltamme strategialta tuottoa ja tehokkuutta. Tässä mielessä otan vapauden korostaa kollegamme Gerardo Galeoten esittämää pyyntöä henkilöresurssien vahvistamisesta.
Arvoisa puhemies, tänään käsittelemme kahta erittäin poliittista mietintöä, ja yhdyn täysin niiden näkemyksiin.
Tässä mielessä sanon pari sanaa, jotka tukevat niiden argumentointia sen sijasta, että käsittelisin laajasti näitä kahta mietintöä.
Muutama kuukausi sitten keskustelimme laajasti siitä, kun komission puheenjohtaja Prodi mainitsi, että Euroopan historia alkaa Kaarle Suuren aikakaudesta.
Haluan sanoa, että nimi Eurooppa, joka meillä eurooppalaisilla on, tulee Europesta, joka oli Libyan tytär, joka taas oli merenjumala Poseidonin tytär.
Europe oli Zeuksen puoliso, Minoksen, Sarpedonin ja Radamanthyksen äiti.
Miksi kerron tämän?
Siksi että mytologia, joka kuvaa historian kehitystä kerronnan ehdoin, osoittaa, miten Euroopan ja Afrikan suhde käsitettiin Välimeren pohjoispuolella.
Itse asiassa Välimeri on ainoa eurooppalainen meri. Niin kauan kuin me suhtaudumme politiikoissamme Välimeren toiseen puoleen alentuvasti, tuloksia ei saada aikaan.
Muutama asia on tehtävä selväksi.
Jos me 2000-luvulla haemme poliittista suuntaa, joka perustuu joidenkin Euroopan maiden pyrkimykseen palata aiemman kolonialismin jäljille ja tukeutua siihen, silloin Eurooppa ei saa aikaan poliittisia tuloksia.
Meidän on siis nähtävä Välimeren toinen puoli osana Eurooppaa lähtökohtana tämänpäiväinen keskustelu kahden mietinnön ja Barcelonan päätösten pohjalta.
Euroopan unionin täytyy itse ryhtyä kehitysaloitteisiin, kulttuurialoitteisiin, poliittisiin aloitteisiin ja ennen kaikkea rauhanaloitteisiin, jotta Euroopan kaksi puolta kohtaisivat. Meidän ei pidä palata sellaisiin huudahduksiin kuin "Hannibal ante portas" (Hannibal porteilla) tai "Delenda est Carthago" (Karthago on hävitetty), me emme tarvitse tämän ajan Scipio Africanusta.
Välimeren toisella puolella on myös eurooppalaisia, ja tämä pitää ottaa vakavissaan huomioon.
Arvoisa puhemies, Barcelonan prosessissa ei ollut puutetta hyvistä aikomuksista eikä rahoitusresursseista.
Saatiin aikaan kuitenkin kovin vähän, mikä on hyvin ikävää.
Siinä toteutettiin liikaa symbolista politiikkaa, ja edellytyksiä suunnitelmien toteuttamiseen oli liian vähän.
Kolmea neljäsosaa osoitetuista rahoista ei voitu käyttää.
Varojen vähentämisen sijasta tämä johtaa nyt lisäämiseen, mikä on kyllä hieman outoa.
Ei ole mitään järkeä budjetoida suurempia summia, jos vastaanottokapasiteetti pysyy rajallisena ja jos komission valtuuskunnilla on liian vähän ammattitaitoista henkilöstöä.
Olisi paljon parempi, jos Euroopan unioni osoittaisi yhteisvastuullisuuttaan Välimeren maita kohtaan avaamalla markkinoitaan enemmän, eikä pelkästään teollisuustuotteille vaan myös maatalous- ja puutarhaviljelytuotteille.
Jotta vapaakauppa-alue saadaan aikaan, on kuljettava vielä hyvin pitkä tie.
Kumppanimaiden taloudet ovat vielä hyvin haavoittuvia.
Niiden keskinäinen kauppa on vielä vähäistä, ja siinä esiintyy runsaasti protektionismia.
Myös kumppaneiden keskinäinen epäluottamus täytyy ensin poistaa.
Barcelonan prosessi voi onnistua vain siinä tapauksessa, että Välimeren alueen kumppanit demokratisoituvat edelleen.
Assosiaatiosopimusten ihmisoikeuslausekkeet eivät saa jäädä kuolleeksi kirjaimeksi.
Loukkauksista täytyy olla seurauksena taloudellisen tuen vähentäminen.
Jos alennamme sellaisia summia, joita ei kuitenkaan voida käyttää, sillä ei ole mitään vaikutusta.
Meidän täytyy saattaa pyrkimyksemme vastaamaan toteutettavuutta.
Kysymys kuuluukin, voidaanko mietintöön sisältyvät kaikki ne lukuisat hyvät toiveet todellakin toteuttaa.
On parempi tehdä hieman vähemmän asioita hyvin kuin paljon asioita huonosti.
Kauniit sanat ja hienot budjetit eivät riitä vakauteen ja hyvinvointiin.
Tässä on kysymys valmiudesta todellisiin poliittisiin uudistuksiin, ja siitä Barcelonan prosessissa on vielä puutetta.
Arvoisa puhemies, Välimeri on Euroopan sivilisaation kehto.
Muinaisen Egyptin, Kreikan ja Rooman perintö muovasivat kulttuuriamme, kirjallisuuttamme ja todellista ymmärrystämme yhteisestä eurooppalaisesta perinnöstämme.
Välimeren alueella perustettiin kolme monoteististä uskontoa juutalaisuus, kristinusko ja islaminusko niitä vaalittiin, ja ne levittiin kaikkialle maailmaan.
